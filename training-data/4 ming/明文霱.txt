明文霱　　（明）刘士鏻 评选 

　　●目录 

　　序 
　　举例 
　　卷之一　　序一 
　　卷之二　　序二 
　　卷之三　　序三 
　　卷之四　　序四 
　　卷之五　　序五 
　　卷之六　　序六 
　　卷之七　　序七 
　　卷之八　　序八　记一 
　　卷之九　　记二 
　　卷之十　　记三　书事　题跋 
　　卷之十一　　传一 
　　卷之十二　　传二　像赞 
　　卷之十三　　碑一 
　　卷之十四　　碑二　墓志铭一 
　　卷之十五　　墓志铭二　墓表　墓揭　行实　述 
　　卷之十六　　诔　辞　祭文 
　　卷之十七　　杂文　铭　颂　赞 
　　卷之十八　　论　说　解 
　　卷之十九　　书一 
　　卷之二十　　书二 

　　●明文霱序 

　　凡为学者之患有二一曰蔽于虗而不知用一曰蔽于古而不知今今夫士抵掌而谭注注能道秦汉之遗事唐宋之逸軐而或不能语当代之故纲纪法制之所繇盛礼乐文物之所以华掺觚家□能骘扬迁孟之高下■〈艹渗〉别应刘之瑕瑜而及叩之国家二百余年以来搢绅先生道德足以为师文章足以垂法者或及不能详其姓号举其梗概若此者岂非所谓蔽于虗而不知用蔽于古而不知今之患乎夫卿云文于唐时雕墙缛于虞代汉之赋颂影写楚世晋之辞章瞻望魏采今古相阅逓相师祖亦何可偏废者也予年友羽石氏悯乎若斯之患而欲拔学者之锢习通古今于一揆先是有文致之选以诠品前修而兹??复有文霱之举以提衡当代使吾徒从事于二集之间则亦可以亡乎前此二者之蔽矣然予以为汇古者恒在于不备而次今者独苦于不精何也古者世远年湮沿流失实其间作者相传一代不过数人一人又不过数首已耳然则名山藏宝石室閟灵沦于断简残编食于鱼余烬迹空留篇目罕覩成书可□道乎哉故恒在于不备若乃方今文明启运翰■〈艹渗〉充林家探云签人怀梦笔董韩犹云接踵欧苏曾未比肩著作盛焉缵述繁矣此固非不备之足虑也而或未免于方域之岐则通都閧市者收而遐陬僻壤者滞或未免于隐显之判则庙堂锺吕者录而泽薮烟霞者遗或甲可乙否而不□予夺者之日异或佥好曹恶而不觉去取者之雷同是故狥名不必兼获实之功而采誉必致有匿訾之弊盖耳目以近而移臧否囙情而伪故常呰于不精是二者又学者之大患也而予羽石之于是不然其汇古也则以精而为备其次今也则不贵备而惟其精何以故夫饫于饮者则思有昆仑觞青田壶之为美厌于味者则期有豸?只炙搊腴缥胶鸽臛之为贵饱于谷食者则欲有不周之槄寿木之华招摇之桂以为珍兹选也诚雕龙之资粮掞辨之粱□岂独免于前二者之患哉而在古未见不备于今良无不精古语云累众贤之高下贤于所累其予羽石之谓矣羽石淹贯博综才识赡敏雅负当世之志予既叨同籍而又幸同官署中藏本颇盈差足浏览睱则辄相率而简阅编摩于以扬攉古今景仰先正每觉羽石伟议飘飘令我有千秋之气于是集也亦可以见其大凡焉矣 
　　甲戌孟夏日豫章寅年弟朱徽顿首书 

　　或问余曰文章之事开先难乎抑振后难也应之曰均之难也然后起者为尤难文章发于人之精神成于时之风气风气结▲商音聿□音遹于此而开于彼精神会于既往而引于将来故今之所为后即后之所先不该不徧或师远而忽近或是古以非今舍方舟而遥瞻河汉屏笙簧而侈谈土缶文之蠹蚀莫甚于兹君子惧焉夫言以载道道无暂废之时文以宣情情无不用之日盛衰逓至而损益乘之以周公才际时极盛然郁郁之文不闻舍夏殷而师浑沌孔子作六经皆以宣明昭代下及诸侯以至黎庶汉事草创椠如叔孙而绵蕞畧采秦仪马迁述唐虞以来至太初圣言既绝则取之纵横押阖诸家岂不虑雅郑同宫冒是非颇缪之讥然综其变不得不求其备固未可深责也故论治者法后王而欲知千岁则审今日其间沿革变通苟不欲明之则凌秦轶汉何论魏晋荀欲明之则弱宋文物备征即膻德如元典章而外其间名人伟士之作音虽衰飒而旨尚可存设有大雅宏达者上下古今亦必究极于此而后可以知我朝文明诞敷反正起衰之力彼所以失即此所以得荡涤廓清之所以为创即重熙累洽之所以为应灵气所锺先鸿庞盘郁于文人之心或纯忠极孝之所自明或幽贞侠烈之所倾吐或以时平而旷游物外抒淡泊之微情或以义盛而结契寰中极箴规之格论至于阐微则片石堪摹寓意则碎金如屑葢非仅为三百年太平藻绘亦非仅驱驾前代乃所以绍圣学于久湮而弘此将来也今之学者仰维圣明作人之不易力为考订修明之学则踪迹湮灭者犹将搜采况凿然可据如宋元乎虽前代粉餙之言乱世激烈之论亦必存之以志易暴所因况铺扬抒吐比之于归昌鸣鹤如昭代乎昔有称欧阳修者执事之文非孟轲韩愈之文而欧阳子之文也□一文士耳未闻道也何足以当此我朝迅扫之烈尊于神禹而承平之统远过有周斯当临观之际二五利见万品昭融窃敢扬言累朝之文非周汉以后之文非周汉以前之文而大明之文也猗与那与为章于天彼奏日下云五色者不亦仅哆创见哉羽石氏题所服诵者曰霱以志卿云瑞霭之为尝物也囿蓄祥麟沼育神龟之意也噫刘子之学勤而用博良难矣子非霱也乎哉  
　　后学吴太冲题 

　　选文不易言矣选今人文尤不易以兰陵之天挺叡哲聚书三万余卷尽周秦两汉魏晋齐梁千百载之奇而商榷于高斋十学士之心与手所谓词人才子名溢缥囊梁翰飞文卷盈缃帙尚谓畧芜集英仅得功兼大半我朝时方昭代数未三百台阁创体继以欧苏慕昌黎者不无才短之讥习六朝者未免僻涩之诮渊源秦汉而或麤率弗工祖祢左檀而或才力绵浅有法而窘于变奚尽班史韩柳之奇整丽而不能圆未抛潘陆任庾之栈至若艺苑声宏刷青未竟名山宝秘国门无悬则网罗难阳春绝调不叶巴人山水清音远踰丝竹则识鉴难死者骨朽勇于唐突夷光生者谈交不无刻画膜母则胆力难近且野狐升座口??正法为无奇碧玉骖乘黜明珰以不韵则砥柱尤难不谓吾友羽石书仓既富学海尤渊于羣言淆乱之时得折衷一是之妙谓我朝虽今二百八十余载而名贤辈兴风气遒上如所称国初冠辅台阁源流理学之逃造基藻梲此犹未离宋习若夫雅洁本之东京苍老源于西汉或反先秦之正而造其玄或泛六朝之澜而示之委则楚谣汉风魏制晋造巳兼有之昔人有云蓝朱成彩错杂之变无穷宫商为音靡曼之态不极其我明之谓与即夫帐秘未尽旁摉耳目所经亦无轻掷象罔未能深探词场所脍罔敢阙遗至烹鱼去乙定无刻死以媚生采腋成裘宁甘黜郑而存雅比于兰陵窃谓殆庶其曰文霱亦谓五色未昭只可自怡意耳乃其文致一选久巳楮贵鸡林吾友元成遂因鼎扬锺君之请而与吾师绩庵稍裒中驷益以权奇葢虽时数未逾千祀而所称参秦驾汉鞭棰六代衙隶三唐之彦巳尽入其缥缃虽高斋未及十人而俨然凌徐轹鲍蹴踏肩吾步武孝威之隽皆星聚于一室夫是周廵绵峤所品皆珍楚望长澜有收必宝譬竹匏异器并为入耳之娱黼黻殊章俱充悦目之翫作者之致聊以述明为者巳劳永贻观逸羽石之有功于斯道多矣王仲任之言曰士能博览古今者为通人方弘正间以博览强记名者刘公鈗为首而金昌刘棨贰焉乃北虏之变内外章疏千万惟刘文安称最其为文高古变化酷似眉山其学无所不窥皆品骘成诵羽石殆其人乎则夫旦旦光华天瑞五色自有羽石之笔墨渊海在此集虽袭霞贯月亦仅鲁马越龙未可谓金玉花葩精神遂烂漫于此也时 
　　崇祯七年七夕社盟弟洪吉臣载之书于天星湖之烟艇 

　　●举例 

　　一歬古名篇向经论定眀兴作者迭主齐盟触目琳琅谁兮妍丑故厯来未有选且传者奇赏帙繁流行未广家季辑是集以行冀章一代人文之盛不欲耳食者贱同思古也 
　　一文致以致为宗是选多闳巨之什极深??角变颇尽□场而吐纳英华鼓吹风雅□强半以致采入 
　　一家季偕余受经发未燥而好古自命尽搜□父架上之藏且购贷以益之手自纂辑不翅截温舒之蒲编孙敬之柳也嘉隆以前集不□收近时三数名公或仅淂之邮寄或偶购之肆中品骘甚严而耳目未备嗣有续选行世 
　　一升庵有诗抄沧溟有诗选继之慎山泉卢子眀頋玄言曹能始诸公所刻韵语搜采已尽兹不??复载 
　　一是选家季为政互相扬搉则洪载之龚华茂张石宗也若夫渡河多误扫叶同烦皆余结夏湖干与锺鼎扬所字参而句核者也 
　　西湖刘怿元成氏识 
　　刘简生书 

　　●明文霱卷之一 

　　武林刘士鏻羽石父评选 

　　序一 

　　◆序一 

　　詹学士文集序 
　　桃花涧修褉诗序 
　　顾谨中诗集序 
　　宋遗民录序 
　　金小史序 
　　诗集自序 
　　陈少华诗集序 
　　碧梧轩诗序 
　　朱碧潭诗序 
　　清风楼选义序 
　　竹亭选义序 

　　○詹学士文集序 

　　宋濂 
　　往时湖湘间。材士大夫多以词赋称。若江夏詹先生同文其一也。葢同文襟韵潇洒。济以雄博之学。故体物浏湸。铿铿作金石声。及归我　熙朝。遂以文鸣一时。当胜友如云酒酣耳热。有执卷来求者。同文振衣而起。捉笔四顾。文气絪缊。从口鼻间流出。顷刻盈纸。烂烂皆成五采。观者从旁鼓噪。且谓万言倚马可待▲□态涌□ 
　　者。将无大相远。自是有问奇俊士佥曰。同文同文云。予与同文交且久。而同官翰林。初见时甚惊。后屡见之。窃自叹赋才暗劣。规规方圆中。日蹈古人轨辙。不敢奋迅吐一奇崛语。虽见诸简牍者。近一二千篇。奄奄如无气人。作文固当如是邪。去年之秋。京畿试乡贡士。今年南宫试天下士。同文皆持文衡。区区亦与闻末议。见同文考五经卷。朗读数行。辄操瓢书云云。书巳复读。又书云云。予视之。析理精致。如汉廷老吏议法。是非轻重不可掩。人以文辞称同文。固未见其衡。气机如同文者。其何可及邪。其何可及邪。韩退之推李杜文章。光焰万丈。少陵之作。顿剉沉郁。高不可攀。深不可探。谪仙之辞。飘飘然游戏璇霄丹台以鸾笙而食紫霞。绝去人间尘土。思此无他。精华发为光耀。连绵交贯。不自知其所止。退之言当不诬。同文之能致是者。岂无其故哉。然予闻太史公周览名山川。故作史记。烨烨有奇气。同文他日西还。予相将随泛洞庭。浮沅湘。登大别九嶷之山。吸风吐云。一洗胸中秽浊。使虚极生明。明极光发。然后挥毫以尾同文之▲□精而□磔裂而出是文章快境 
　　后。萃灵凤之彩毛。撷天葩之奇馨。或者当有可观。同文果以为何如邪。同文以文集授予序。神思摇荡。急展牍书之。愳其凌空飞去。是为序。 

　　【 高音亮节壮采鸿文以此黼黻谋猷足觇昌明之运】 

　　○桃花涧修褉诗序 

　　宋濂 
　　浦江县东行二十六里。有峯耸然而葱蒨者。玄麓山也。山之西桃花涧。水出焉。乃至正丙申三月上巳。郑君彦真将修褉事于涧滨。且穷泉石之胜。前一夕宿诸贤士大夫。厥明日既出。相帅向比行。以壶觞随。约二里所。始得涧流。遂沿涧而入。水蚀道几尽。肩不得比。先后絫絫如贯鱼。又三里所。夹岸皆桃花。山寒花开迟。及是始繁。傍多髯松。入天如青云。忽见鲜葩点湿翠间。焰焰欲燃可玩。又三十步。诡石人立。高可十尺余。面正平可坐而箫曰凤箫台。下有小泓。泓上石坛。广寻丈可钓。闻大雪下时。四围皆璚树瑶林。益清绝。曰钓雪矶。西垂苍壁。俯瞰台矶间。女萝与陵苕轇轕之。赤纷绿骇曰翠霞屏。又六七步。奇石怒出。下临小（洼）[音洼]。泉冽甚。宜饮鹤曰饮鹤川。自川导水为蛇行势。前出石坛下。锵锵作环佩鸣。客有善琴者。不乐泉声之独清。鼓琴与之争。琴声与泉声相和。绝可听。又五六步。水左右屈盘。始南逝。曰五折泉。又四十步。从山趾斗折入涧底。水汇为潭。潭左列石为坐。如半月。其上危嵓墙峙。飞泉中泻。遇石角激之。泉怒跃起二三尺。细沫散潭中。点点成晕。真若飞雨之骤至。仰见青天镜凈。始悟为泉曰飞雨洞。洞傍皆山。峭石冠其颠。远敻幽邃。宜仙人居。曰蘂珠嵓。遥望见之。痼登陟之劳。无往者。还至石坛上。各敷鞇席。夹水而坐。呼童拾断樵。取壶中酒温之。实（髹）[音竹漆器]觞中。觞有舟。随彼沉浮。雁行下。梢前有中断者。有属联者。方次第取。时轻飙东来。觞盘旋不进。甚至逆流而上。若相献酬状。酒三行。年最高者。命列觚翰。人皆赋诗二首。即有不成。罚酒三巨觥。众欣然如约。或闭目潜思。或拄颊上视霄汉。或与连席者耳语不休。或运笔如风雨。且书且歌。或按纸伏崖石下。欲写复止。或句有未当。搔首蹙额向人。或口吻作秋虫吟。或羣聚兰坡夺觚争先。或持卷授邻坐者观。曲肱看云而卧。皆一一可畵。巳而诗尽成。杯行无筭。迨罢归。日巳在青松下。又明日。郑君以兹游良驩。集所赋诗而属濂以序。濂按韩诗内传三月上巳桃花水下之时。郑之旧俗。于溱洧两水之上。招魂续魄。执兰艹以祓除不祥。今去之二千载。虽▲曲尽□文之态 
　　时异地殊。而桃花流水。则今犹昔也。其远裔能合贤士大夫以修褉事。岂或遗风尚有未泯者哉。虽然无以是为也。为吾党□。当追浴沂之风徽。法舞雩之咏叹。庶几情与境适。乐与道俱。而无愧于孔氏之徒。无愧于孔子之徒。然后无愧于七尺之躯矣。可不勖哉。濂既为序其游历之胜。而复申以规箴如此。他若晋人兰亭之集。多尚清虗。亦无取焉。郑君名铉。彦真字也。 

　　【 每怪羲之作序无端悲叹此高会不减兰亭文特清艳隽爽】 

　　○顾谨中诗集序 

　　解缙 
　　臣缙少侍　太祖高皇帝。蚤暮载笔墨楮以□。圣情尤喜为诗歌。睿思英发。神文勃兴。雷轰电逐。顷刻玅造玉音。沛然数千百言。一息无滞。臣缙辄草书连幅。笔不及停。点画上进。（财）[仝□]点定数咏而巳。或不易一字。故常喜诵古人铿鍧炳朗之作。尤恶咿喑■〈齿蜀〉龊鄙陋。以为衰世之为不足观。而天下之士为诗者。鲜能得意焉。有诗僧宗泐者。常进所精思而刻苦以为得意之作百余篇。　皇上一览。不竟日尽和其韵。雄深阔▲财仝纔 
　　伟。下视泐诗大明之于爝火也。葢如泐者。尤不足以当圣意。圣贤度量。相悬固如是耶。近奉内廷。获覩先皇所御书籍。见其题曰。顾录诗集二篇。葢 先皇所尝置诸其左右。深有得于圣情者也。臣缙亟取而读之。见其有高一世之怀。而谓人莫巳知。洞万古之志。而谓圣人可及。谓麒麟凤凰可驯狎。而九天可安行。帝所可趋而进也。谓亿千百为须臾。而日月可抚弄。星辰可挤掷也。谓风云可嘘吸。雷电可奔走。造化鬼神可叱咤而使令也。其所以自持者。葢将与天地久存。而列圣其徒也。此所以上合　高皇帝喜其诗不置。而天下之知者。以为云行水流。与物无竞。而不知者。以为狂为愚也。然皆不足以知之。惟　高皇帝知之。臣缙知之于今。而后世复有知之。而将叹其不可得而见矣。录字谨中。松江人。初以太学生典太常簿。　高皇帝郊祀有执事之荣。后有才名。数为人所排毁。　高皇帝怜而保全之。予素见其诗所进上也。今擢为蜀王府教授。予素相知而不相识也。时年五十余矣。一见如平生观。倾情论诗。且以其集示予。因序其意如上云。 

　　【 诗教衰飒使曹瞒父子独霸骚坛有识所叹我□高皇帝以再辟乾坤之手主持风雅赓和作兴宜□□其人文蔚起奕世沐菁莪之育也】 

　　○宋遗民录序 

　　程敏政 
　　予尝读宋王鼎翁谢皋羽唐玉潜三子者之事而悲之且名不载于史而其平生著述兵燹以来又多沦丧独倡和称述之间见于诸家别集中者犹可考也斋居之暇因（裒）[聚也]辑以传而附以其一时意气相与之人为十二卷题曰宋遗民录序而藏之曰呜呼甚哉宋待士之厚而获士之报如此也江南北矣。帝子臣矣。勤王捍难之卿相掳且死矣。而三子者。皆布衣为文丞相客。初未始都高爵享厚禄也。乃独拳拳思宋▲诸侯封邑曰都又美也 
　　之不置。或欲死其主于方生以成其名。或欲生其主于既死以暴其志。或欲存其庙食于既亡。续其王气于巳断。以求尽此心而不负其主。天理民彝藉之以不冺焉。夫然后知宋贻谋之善而士厚报之可以为有天下国家者鉴矣吾尝见前代亡国之君暴虐备至其臣有骈首就戮甘九死而不悔初未始系于国之贻谋焉者诚以君臣之义。截然有定。而秉彝好德之良心。不容巳也。然亦有以其纲常之身与其君父之国委而与人以偷生苟活幸富贵于一时且自以为得计者虽本诸其人之知愚贤不肖而国之眙谋亦容有未尽耳此秦隋之君一经败乱即如溃瓜不可复救而靖康之末忠臣义士死者接踵又相与维持立国至□□五千年之久国亡主执而犹有如文丞相者挺然以其网常之身百折不屈就死如归以明大义于天下后世而三子者之志于是诚可悲矣至今言者每以其名不载史为恨然予尝窃观三子者之事而得其心矣方其运去物改之后。彷徨徙倚于残山剩水间。孤愤激烈。悲鸣长号。若无所容其身▲可以起□ 
　　者。苟可容身。就白刄以不辞。环而视之。非不自知其身。沧海之一栗也。而纲常系焉。故宁为管宁陶潜之贫贱而不悔者。诚有见夫天理民彝之不可冺也然迹其平生则亦将求以不负此心而巳岂必人之巳知也哉而其志则巳光耀（硑）[仝砰]（鍧）[轰]于青天皎日之下。虽历万世光景常新。不与海桑而俱化矣。固非若世之浅丈夫建尺寸之功。必待铭之鼎彝。刻之琬琰。而后名可永也。繇是观之夫三子者岂以史之载不载为加损者哉区区孤陋每摭拾其残编断简而伏读之▲砰石声鍧钟鼓声 
　　其言劲如风霆炜如日星而黍离麦秀之感溢于言意之表殊使人不能终篇固巳毛发上指涕泗交颐如见其人于九京凛有生气欲从之游而不可得也矧夫一时相与者。又皆慷慨悲歌之士。或倡和焉。或称述焉。皆足以起人心之忠义。振末世之委靡。百代之下读其文。想其人。将必有任天理民彝之责于一身。而与之冥契神交千百代之上者矣。然则有天下国家者可不鉴于此哉。编之末复附以元主为宋裔之说一本诸故老之传闻参之史传之登载卓卓乎可以信后世而无疑葢又将以慰夫三子者不忘宋之心于地下而宋贻谋之善之报亦于是乎见矣 

　　【 黍离之歌痛矣然以洒故国之涕则深以雪宗臣之恨犹浅也三人固皆布衣而裴徊坟激号□无聊为师乎为君乎较之斩衣以报国士者更异矣文中阐摅透快堪兴百世之风】 

　　○金小史序 

　　杨循吉 
　　女直东夷之至微者也乘契丹氏乱倔起海隅不一年遂有辽半宋之弗谋而与之连也天祚衰而二帝亦不免焉于是犬羊之徒腥污中国伪楚假齐继为子皇帝赵氏百年故疆蠹去十五九朝宽仁之恩一旦荡矣天下之大变生民之至痛孰甚于此也建炎天子奋起归德中原咸有古社复还之望而奸桧沮成诸将败气一飞死始真弃半壁天下退居临安仅仅为一附庸或曰非特桧意也道君归渊圣返而无所位置焉诚若是也宋实自坏罪岂独在金欤自是厥后虏势日盛南渡君臣甘心北面于吴乞买辈君之父之伯之叔之犹未厌也逆亮窥江祸及其躬而后巳焉当时士大夫。号为横经讲道者何限。然目视君父岁捐数十万。以拜跪事人如无也。其亦何颜于罪人耶。君子以为有一管夷吾。遂足以兴齐。宋诚有人岂至于是。然则终宋之世。不可谓非谈儒者误之也。赖天之鉴祸流毒不爽亶景亮三酋以次授命于其下如杀狗豕然无惜者而蔡城之焚堕宋目中百年之雠始为人心一快。然而礼乐衣冠。为其窃据多矣。亦何足以赎之乎。由今观之犹能使谈者气塞。则在当时宜何如也。或曰阶厉自贯不然夷狄惟战则遁耳是虽无贯亦至也奚独罪其阶厉哉桧和则罪贯与仇会战则罪惟拱手而谈者无罪则宋之不振宜矣自古夷狄安识礼义。所畏者战耳。今日曰储粮。明日曰练兵持重一语特为宋家之障蔽至于坏尽社稷而不知也岂不痛哉。然则金之得成其虐者。人也。非天也。循吉伏览往迹而辄悲之以为金所关中▲痛快之论风霜之笔 
　　国事至大窃因故史浩繁弗便观于是摘其兴灭之大故旁采他录属而书之绵历千载始克成命曰金小史削其名号章政弗书斥伪而恶其窃也惟涉宋者虽细不弃史固为国作乎呜呼由当时观之。则完颜氏帝也。盟主也。国也。由后世观之。则夷狄也。禽兽也。大盗贼也。故循吉之为此书也。所以甚金之恶而发之愤也。非为金作也。 

　　【 欲使拱手而谭者与桧贯同弄剙论不磨而文复峭直清坚】 

　　○诗集自序 

　　李梦阳 
　　李子曰曹县葢有王叔武云其言曰夫诗者天地自然之音也。今途咢而巷讴。劳呻而康。吟一唱而羣和者。其真也。斯之谓风也。孔子曰礼失而求之野。今真诗乃在民间。而文人学子顾往往为韵言谓之诗。夫孟子谓诗亡然后春秋作者雅也。而风者亦遂弃而不采。不列之乐官。悲夫。李子曰嗟异哉有是乎予尝聆民间音矣其曲胡。其思淫。其声哀。其调靡靡。是金元之乐也。奚其真。王子曰真者音之发而情之原也古者国异风即其俗成声今之俗既历胡乃其曲乌得而不胡也故真者音之发而情之原也。非雅俗之辨也。且子之聆之也亦其谱而声者也。不有卒然而谣。勃然而讹者乎。莫知所从来而长短疾徐无复谐焉。斯谁使之也。李子闻之矍然而兴曰大哉汉以来。葢不复闻此矣。王子曰诗有六义。比兴要焉。夫文人学子。比兴寡而直率多。何也。出于情寡而工于词多也夫途巷蠢蠢之也。固无文也。乃其讴也。咢也。呻也。吟也。行呫而坐歌。食咄而寤嗟。此唱而彼和。无不有比焉兴焉。无非其情焉。斯足以观义矣。故曰诗者天地自然之音也。李子曰虽然子之论者风耳夫雅颂不出文人学子手乎王子曰是音也不见于世久矣虽有作者微矣李子于是怃然失巳洒然醒也于是废唐近体诸篇而为李杜歌行王子曰斯驰骋之技也李子于是为六朝诗王子曰斯绮丽之余也于是诗为魏晋曰比辞而属义斯为有意于是为赋骚曰异其意而袭其言斯谓有蹊于是为琴操古歌诗曰似矣然糟粕也于是为四言入风出雅曰近之矣。然无所用之矣。子其休矣。李子闻之闇然无以难也自录其诗藏箧笥中今二十年矣乃有刻而布者李子闻之惧且惭曰余之诗非真也王子所谓文人学子韵言耳出之情寡而工之词多者也然又弘治正德间诗耳故自题曰弘德集每自欲改之以求其真然今老矣曾子曰时有所弗及学之谓哉是集也凡三十三卷赋三卷三十五篇四五言古体一十二卷四百七十篇七言歌行五卷二百一十篇五言律五卷四百六十二篇七言律四卷三百八十三篇七言绝句二卷三百二十七篇五言绝句并六言杂言一卷一百二十篇凡一千八百七篇 

　　【 要渺之言苍澹之致陋彼雕虫离俦独往】 

　　○陈少华诗集序 

　　王慎中 
　　由汉而下为诗者多矣其人大抵陵夸恣傲睥睨倨虚挟能盛气遌众物而犯一世或放浪谈谲剽轻不根喜自迭肆脱去绳朿而为慢侮世皆可狎而于人无足严其忧愁陿迫懑愤无聊天地若无所容而人不可与偶好为不平诮刺多怨而善悲故能设奇托恠。钩深抉隐。穷四时之变。而引万物之类。作为语言。以道人情之所欲写而不能本有而不得以巳者其诗之工。往往极其至焉。虽其诗之工。然亦以傲虐慢▲曲尽诗人之锋气翔态 
　　悔。怨悲诮刺。负世之累。有其材者固不免有其病欤。余少而喜为诗以为文之穷情极变引物连类指近而寓远陈显而寄微足以感人动物咏其所志者莫善于诗其好之甚专治之甚勤自顾其睢盱龌龊谨绳墨而蹈规矩于诗人之病不一似之宜其不能工也人各有所受。不能相袭。勉而为之。卑气驽质。闲心缓性。震棹而排击之。非其所习。终不似也。故亦卒莫能工之。乃吾读陈少华君之诗心有异焉君简重修洁禔肃宽穆步趋衣冠颀然成德君子也于人无所不爱敬发虑出政以临其民尤恐伤之有仁人之风于诗人之病非惟不似之乃薄不为也其诗之工葢余所为穷情极变引物连类善言其志而足以感人动物者也如余之愚。苟无其病。则于为诗不能副其勤。而足其所好。犹复贪暴强勉。几幸似之。终以不习而自止。非能薄不为也。余诚愚不足论然观昔之为诗者皆雄伟恢闳绝伦特出之材犹不免有其病而仅能名其诗以见于世陈君独两得之岂非难哉余既尽读陈君之诗因论而序之以志吾愧且使学者知世之为诗者固有无其病而成其材如陈君者。 

　　【 重岩复岭烟云相宕】 

　　○碧梧轩诗序 

　　王慎中 
　　不得志于时而寄于诗以宣其怨忿而道其不平之思葢多有其人矣所谓不得志者岂以贫贱之故也材不足以用于世而沮于贫贱宜也又何怨焉材足以用于世贫且贱焉其怨也宜也言之所寄出于不平烟云水石虫鱼鸟兽草木之见者皆可怒之物写而为诗皆不乐之旨是其人于中虽未宏而亦其情之所不免与。淮府仪宾上海李君士达葢士之不得志者予从其子博士榕得请其诗读之所谓碧梧轩▲只为不入仕无所用才写得玲玲珑珑点晴手也 
　　集者也君于诗独冲融宽暇而有和平之想岂其狎于王门之富贵。渐染华靡。玩习宴偷。忘其所欲用于世者。而魁杰崛宕之气。揉磨铄革。至此化尽。无所复存其怨耶。将其安于时之不可冀。命之无所复为。放其志于事物之外。以自释。而平其心也。不得志于世者于有可冀之中犹万有一焉终不以为不可复为掇其冀之之心而涣然以释也今之婚于宗室之属者则绝其入仕之途而欲有为于世者非入仕则无所用其才君所遇既若此虽欲不放焉以自释又可得乎不得志而贫且贱焉。其迹足以自高。隐约枯槁偃蹇以见奇。龃龉忤触。而泄越其芒角。其怨宜未甚今见谓不得志。而亦为名宠命数之所羁络。入与庸庸者伍。而出无以自别于系奢附倚者之徒其为郁郁而不可以居殆有甚于贫且贱焉之所处君亦何以自释而能平也嗟乎今之托婚于宗室之家者相误以佚乐竞为绮艳膴腆而患于不足狗马子女之养毕给而喜焉君独深沉寂寞。畜其气。苦其思。以托于烟云水石虫鱼鸟兽草木之间。极其陶冶雕镂之力。与寒士争其尺寸。如恐不及。是其心必大有所不适于富贵之养。愤懑郁积。决焉而肆于此也。孰谓君之心果能涣然以平而其诗词虽不怒葢其怨之所存者尤深矣。予既观其诗卒编因序以发之而以授博士君以醇学笃行为乡国善士而困于有司竟以一经教授尤所谓不得志者其天性独至得吾之文必将泫然出涕不能自胜以为知其父之志者莫予若也读碧梧轩诗者观于吾文庶有以得李氏父子云 

　　【 晴峦出云姿态横逸而一瞬万变极如布如牛如车如马之幻】 

　　○朱碧潭诗序 

　　王慎中 
　　诗人朱碧潭君汶以名家子少从父薄游往来荆湖豫章泛洞庭彭蠡九江之间冲簸波涛以为壮也登匡庐山游赤壁览古名贤栖遁啸咏之迹有发其志遂学为诗耽酒自放当其酣嬉颠倒笑呼欢适以诗为嬉顾谓人莫能知我人亦皆易之无以为意者其诗不行于时屋壁户牖题墨皆满涂污淋漓以诧家人妇子而巳贫不自谋家人诮之曰何物可憎徒□墙户曾不可食其为画饼耶取笔砚投掷之欲以□君冀他有所为君不为怒亦不变也一日郡守出教访所谓朱诗人碧潭者吏人持教諠问市中莫识为谁久乃知其为君也吏人至门强君入谒君衣褐衣窄褒而长裾阔步趋府守下与为礼君无所不敢当长揖上坐君所居西郊僻处田坳林麓之交终日无人迹守独出访之老亭数椽欹倾植竹撑柱坐守其下突烟昼湿旋拾槠叶煨火烧笋煮茗以饮守皂隶忍饥诟骂门外君若不闻于是朱诗人之名哗于郡中其诗稍稍传于人口然坐以匹夫交邦君指目者▲有诗意有画意 
　　众讪疾蠭起而守所以礼君如彼其降又不为能诗故守父故与君之父有道路之雅以讲好而报旧德耳君诗虽由此闻于人人犹不知重其诗覆用为谤呜呼可谓穷矣凡世之有好于物者。必有深中其欲而大惬于心。其求之而得。得之而乐。虽生死不能易。而岂有所计于外。诗之不足贾于时以售资而取宠。君诚知之矣。苦为闭关吟讽冻饿衰沮而不厌其好在此也。人之不知重其诗乌足以挠其气而变其所业哉君尝谒予怀诗数十首为贽色卑而词欵大指▲何其浅也 
　　自喜所长不病人之不知而惟欲得予一言以为信也岂其刻肠镂肺酷于所嗜虽无所计于外而犹不能忘意于区区之名耶嗟乎此固君之所以为好也君既死予故特序其诗而行之庶以不孤其意岂以予文为足以重君之诗于身后哉 

　　【 其骨嵚崎其风肆好】 

　　○清风楼选义序 

　　胡维霖 
　　余幼读弇州集。与于鳞先生登郡城楼诗。有天风岳色之句。巳欣然神往。迨癸亥守邢与同寅登楼怀古。而三寅兄皆与历下同里。娴于古文辞。因得以闻所未闻。每叹今之天风岳色。亦犹昔之天风岳色也。生韵犹在人耳。生趣犹在人目也。无古文。无今文。皆是物也夫文必传记之为古而制义之为今乎哉代圣贤之口以写圣贤之心原是古文而传今人记今事原是今文诸生过而问业者翩翩焉。群集于国士书▲托体秀逸读书眼 
　　院。不能无疑于古今之说。因与细论文生于情。昔张□学草书。观公孙大娘舞剑而悟。诸士将为文乎。将□情乎。而不闻之天风吹大陆乎。圣贤生韵铿然在你耳乎。而不见之岳色满邢州乎。圣贤生趣苍然在你目乎。凡才情视其所生。生于僻陋。神气既怯。耳目复悭。从来赵地为豪侠锺灵之所邢州枕太行而带漳??釜诸士取精盗气于天地也多矣鹊山百泉幽奇神怪皆以供濯练神明之具而邮亭陌道裘马弓剑冠盖旌旗之所络绎是不唯可助禅心兼可壮侠骨▲着此一□□峯□爵回雄伟夺目 
　　近日文体卑弱。半坏于坊刻充栋。盖人少而慧。迷之以十部时文而慧心塞。何也。一食其尘。不可复鲜。文体浮薄。所患在举止妩媚。盖天性浑沌。凿之以百千獧巧而浑沌死。何也。一醉其醨。不可复醒而厌文胜者曰以正救奇是犹以汤消积以酒觧酲孰若消之以清茗而觧之以清泉诸士远于坊刻。故灵心洞脱。直能言其胸中所欲言。而一切轻佻轧茁之习气。泊然无有。盖彬彬质有其文。余甚爱之。屡进诸士试以理题。时时与论情。兼论法。情固巳备言之。法则有擒法。有代法。有宾法。有转法。有斡法。有翻法。有脱法。古文今文。不出此法门。想你闻之你乡先辈熟矣。余不过再一提撕。诸士不觉灵心飞动。期于情法之间。调之如意。三寅兄批阅指点之下。令光恠者。纯常者。各有以见其长如大行之飞电隐虹洒云落汉不可迫视亦如大行之急脉缓受缓脉急受中有条理可与论性命之微天人之际矣欲题以国士书院课业。三寅兄哂曰。夫士也望之为天下士。而国士云乎。豫让亦何足多焉。不佞因思诸生之文。不为厉风。不为飘▲环引合节真大家真作□ 
　　风。唱于唱喁。真能为清风。夫物惟清则贵。风惟清则高。登清风楼。观邢州人文。其欣然者。胜读王李二作。遂题之曰清风楼选义诗首国风由风而雅而颂以叶明良之歌是在诸士 

　　【 刘彦和文心雕龙极情法之胜而其弊也或多蘩会为未足达指倾听矣惟王华川文训一篇与此并堪垂久】 
　　▲引诗□讽□然有体 

　　○竹亭选义序 

　　胡维霖 
　　余自舞象时。辄喜吴文。不意取中游泮宗师。与春秋两房师。俱出三吴诸知友佥相诧以为文固有神交哉乙丑奉 
　　命备兵武林。署内有竹亭擢擢当轩青青拂砌因叹竹里了公事何减西湖适诸生有以文为贽者。暇时纵笔点定。今夏代庖嘉禾苕霅间。得观两郡课业。心窃爱之。并携竹林清赏。前后批点积几四百余首。因散步竹亭而歌曰。彼苍筤兮。聊将仪凤质。蹔与俗人▲不减古□风味 
　　谐。彼玉笋兮。心贞蚤见赏。箨小未成竽。是不可不付之剞劂。使天下喜读吴文者。以持劵于异日。乃诸生犹有进而请者。余曰自隆万来。制义之遁也五。始遁之周秦者。未几遁之诸子。又未几遁之玄释。遁之宋元。遁之稗官小说。人巧极矣。盍转而观诸天文。天有元神元气。絪缊于太空。然后有日月五星。灿布而昭灼日行一岁一周天月行一月一周天此非文之缓脉急脉乎木火土金水顺行而四余矫然逆行此非文之翻法倒法乎四正为之提纲复以狮子官为枢▲验文于天 
　　论甚有本纽此非文之眼目与关键乎人得五行之清者谓之文。得五行之厚者亦谓之文。何也。人有人之神焉。有人之精焉。气焉。骨肉色焉。举天地间飞者跃者。无情之花木。有韵之古玩。皆可以濯练其虚明。而滋补其精液。况向之所谓五遁。有一不供其吐纳也哉。士能通今愽古以大其才。未必能淡泊宁静以调其情。果尔萧条高寄。以通天下之故。犹之神也有廓然者矣。犹之精气也有充然者矣。犹之骨肉色也有□然睟然者矣。其斯以为人之文。而非周秦宋元之文也乎。是集也。天人俱到者。发大云之五色。天人得半者。悬少微之一星。于以効用其东箭耶。凤羽耶。龙笛耶。诸生逡廵而退余复满酌于竹亭而歌曰贞干拂牗兮分龙影翠叶临池兮待凤翔傥有问奇于吴山者其问奇于竹亭选义可也是为序。 

　　【 古人作文先有一段淋漓旷达之概具于胸中然后托之毫素间涵泳而出所以腾涌一时传载后籍何者其情胜也若此文只是情胜】 
　　▲声韵俱灵 

　　明文霱卷之一 

　　●明文霱卷之二 

　　武林刘士鏻羽石父评选 

　　序二 

　　◆序二 

　　游瓮山诗序 
　　山海经后序 
　　六书索隐序 
　　按察李公永慕录序 
　　甘泉陆氏藏书目录序 
　　武举录后序 
　　顺天府乡试录序 
　　畵史序 
　　刻韩非子序 
　　武举录后序 
　　古今法书苑序 
　　戚将军纪効新书序 
　　重刻吕氏春秋序 
　　胡元瑞绿萝馆诗集序 
　　尺牍清裁序 
　　宗子相集序 
　　检斋遗稿序 
　　王明佐泰岱集序 
　　何大复集序 

　　○游瓮山诗序 

　　倪岳 
　　汉志祓除晋叙修禊故同年诸君子有上巳之会成化戊子三月己巳会适主于余故以先一日戊辰有瓮山之游山在都城西三十里清凉玉泉□□西湖当其前金山拱其后山下有寺曰圆静寺后绝壁千□石磴鳞次而上寺僧淳之晶庵在焉然玩无嘉卉异石而惟松竹之幽饰无丹添绮丽而惟土垩之朴而又延以崇台缭以危槛可登而眺或近或远于以东望都城则宫殿参差云霞苍苍鸡犬相闻烟火茫茫焕乎若是其广也西望诸山则崖峭岩窟隐如芙蓉泉流波沉来如白虹渺乎若是其旷也至是茂树回环幽荫蓊蔚坳洼渟潆百川所蓄窅乎若是其深者又临瞰乎西湖者矣故夫有事于游者沿城隍逾高凉缘长堤历崇冈穷兹山而止攀援而登箕踞而观于是云开日晴。川流山拥。草木之蕃。鸟兽之动。回巧献技。若迎若送者。则有不必穷深极幽。而西山之 
　　奇。一览俱足者矣。然后知是山之特出殆冠乎西湖之上。而余之游于此者亦巳三矣是日退朝出阜成门行廿里许遂抵湖堤俛入林麓回遶而西湖波粳田映带左右水风时来尘意俱散又数里复转而北山木蔓络欝然而青苔径逶迤坦然而平石梁可涉潺潺水声此则所谓圆静者矣乃相与下马摄衣而行求晶庵而登焉至则僮仆俱在稍具□酌汲泉瀹茗巳乃就坐清吟笑歌忘驱驰之劳引觞轩眉尽游观之乐风林暮色雅兴未巳促驾而归陶然忘醉 

　　【 写景叙怀如游丝春霏时堪顾盻】 

　　○山海经后序 

　　杨慎 
　　左传曰昔夏氏之方有德也远方图物贡金九牧铸鼎象物物物而为之备使民知神奸入山林不逢不若魑魅魍魉莫能逢之此山海经之所繇始也神禹既锡玄圭以成水功遂受舜禅以家天下于是乎收尤牧之金以铸鼎鼎之象。则取远方之图。山之奇。水之奇。草之奇。木之奇。禽之奇。兽之奇。说其形。着其生。□其性。分其类。其神奇殊汇。骇世惊听者。或见或闻。或恒有或时有。或不必有。皆一一书焉。葢其经而可守者具在禹贡奇而不法者则备在九鼎九鼎既成以观万国同彼象而魏之日使耳而目之脱輶轩之使重译之贡续有呈焉固以为恒而不恠矣此圣王明民牗俗之意也夏后氏之世虽曰尚忠而文反过于成周太史终古藏古今之图。至桀焚黄图终古乃抱之以归殷。又史官孔甲于黄帝姚姒盘盂之铭。皆缉之以为书。则九鼎之图其传固出于终古孔甲之流也谓之曰山海图其文则谓之山海经至秦而九鼎亡独图与经存晋陶潜诗流观山海图阮氏七录有张僧繇山海图可证巳今则经存而图亡后人因其义例而推广之益以秦汉郡县地名故读者疑信相半信者直以为禹益所著既迷其元而疑者遂斥为后人赝作诡譔抑亦轧矣汉刘歆七畧所上其文古矣。晋郭璞注释所序其说奇矣。此书之传二子之功与。但其著作之源后学或忽故着其说附之筴尾 

　　【 清神茂骨古意盎然】 

　　○六书索隐序 

　　杨慎 
　　慎自着学之年巳嗜六书之艺枕籍说文以为折衷迨今四十余年矣其远求近取旁搜曲证说文而上则有大禹岣嵝之碑。周宣岐阳之皷。吕氏考古图。宣和博古图。郭忠恕汗简。薛尚功鼎韵。古文也说文而下。则吕忱字林。顾野王玉篇。陆法言集韵。唐玄度九经字様。张参五经文字。徐铉系傅。林罕小说。张有复古编。黄公绍韵会。郑樵周伯温杨桓戴侗赵古则于六书皆有论著。悉翻讨之又尝受业西涯李文正公友太原乔公布太永嘉林生应龙亦以斯艺相取。文正公少爱周伯温篆形之美茂肆笔斆之晚乃觉其解诂多背说文有误后学欲厘正之而未暇也太原公尝集诸家之篆以韵分之而无所升汰林生亦着通雅逸古编博矣而无所裁定谪居多暇乃取说文所遗诸家所长师友所闻心思所得汇梓成编以古文籀为主若小篆则旧籍巳着予得而略也若形之同解之复而不删者必有刊补也书成名之曰六书索隐以韵收者俾易翻耳遂申前说序而系之曰伏羲观图画卦。文字生焉。虞舜依律和声。音韵出焉。神皇圣帝君师万□垂此二教至周公出。文则制乃书。诗则训六义。郁乎备矣。古之名儒大贤。降而骚人墨客。未有不通此者也。秦之吏人犹能诵爰历滂喜汉世童子无不通急就凡将至后汉许叔仲着说文十四篇五百四十部本苍颉之篇九千三百五十三字。则秦篆之全其所载古文三百九十六籀文一百四十五。轩周之迹犹有存者。重文或体六百二十二则上有孔子说楚庄王说韩非说左氏说。下有淮南王说司马相如说董仲舒说卫宏说扬雄说京房说刘歆说杜林说贾逵说桑钦传毅说官溥说谭长说王育说尹彤说张林说黄颢说周盛说逯安说欧阳侨说宁严说爰礼说徐巡说庄都说咸宗古人不杂臆见。可谓有功小学矣。自程元岑之隶。史游之草。锺繇之行楷出。而字日讹梁大同中顾野王着玉篇凡二万二千七百七十九字。以小楷书写籀古十讹其九巳自可憾。唐上元中南国一妄处士孙强。又增加俗字。如竹尚少为笋。升高山为杪此乃儿童之见俳优之嬉何足以污竹素也其间名为此字学者若李阳永则戾古诳俗陆德明则从俗讹音吾无取焉。宋则郭忠恕之雅杨桓之博张有之精吴才老通其音读黄公绍沂其源委若郑樵则师心妄驳戴侗则肆手影撰又字学之不幸也元犹有熊朋来赵古则窥班得■〈棨，月代木〉。撷英寻实。何物周伯温者闻见既陋。经术不通。类撼树之蜉蝣似篆沙之蜗蚓字学之重不幸。又十倍于戴与郑矣。今日此学景废响绝谈性命者不过剿程朱之■〈艹洒〉魄工文辞者止于拾史汉之赘牙示以形声孳乳。质以苍雅林统反不若秦时刀笔之吏汉代奇觚之童而何以望古人之宫墙哉慎为此感欲以古文籀书为祖许氏说文为宗而诸家之说之长分注其下以衰老之年精力不逮且图籍散失编阅不能乃拔其精华存其要领以为此卷深于六书者试钦玩之知其会同发挥乎古人而非雷同剿说于诸家矣所收之字幸勿厌其少可以成文家象砭俗复古矣所注之义幸勿厌其繁可以诂经正史订子汇集矣或览之曰是则艺矣其如道何答之曰艺即道也夫子之性道不离乎文章子贡未之合一耳。司马子长愈益昧此。作孔子世家乃曰晚而喜易。韦编三绝。其以孔子为扬子云。以易为太玄。而诗书春秋为甘泉四赋邪。子云若悟此。则藏心美根。岂出于雕虫篆刻。何必悔其少作乎。必以玄为极致。而识字为非。则吾夫子从心之年亦何尝屏撤诗书焚弃春秋而后为不踰矩哉。书成并识此于卷首吾党有喜高论而厌下学者聆予斯言其必喙咈而心俞矣夫 

　　【 华愽典核不愧作者】 

　　○按察李公永慕录序 

　　李攀龙 
　　公生十一年而太孺人卒踰二年而赠中书君卒卒后若干年而公举进士授中书舍人改监察御史擢今官矣犹日儳焉如赠太孺人者之有所欲之而未能即命也人情十三故父母则犹若始免于怀虽犹若始免于怀而视成人为巳近精气鼓舞不可适以变着于爱斯爱着于悲斯悲矣襁褓而狎膝下曰父母是常一旦自顾苴如顾其父母宰如顾其榱栋几筵宴如也顾之终鲜兄弟无以图先德而语世美顾之今不可为而前不可知也其事异矣喘息之所不至而瞻依至焉瞻依之所不至而感通至焉以喘息则向绝以瞻依则形绝以感通则势绝其类异矣。非复襁褓而狎膝下。曰父母是常者。此精气鼓舞而适变之始。公所繇一着于悲而情不能以时迁者也。是故终日言不遗巳之忧以忧父母终日行不遗巳之患以患父母则顾而言则顾而行矣公往按山东河南时僾然如父母见乎其位者思得贤也朝而必有荐疏忾然如闻父母之声者思得冤也朝而必有白状。所罢监司太守某以下若干人所奏逮论杀某若于人无不踟蹰踯躅若即命于父母者顾之谛于生也。顾之谛于生致顾之斯生矣是无是形而托俨然于堂上者是不需菽水而朝夕承欢者也夫精气善一。着于悲斯悲。是永慕之义矣。人情幻不及见父母可欺以非其父母此无他佹得之也老而丧父母不可奈何废而任之于父母此无他佹失之也襁褓而狎膝下。生十三年曰父母是常。安所不得。安所不失哉。霜露既降。凄怆履之。非其寒之谓也。身被国恩而与有荣施。乃自顾犹苴如。顾其父母犹宰如。顾其榱栋几筵犹宴如也。繇是乃有重被国恩而若无与于荣施者是曾参所不愿于椎牛季路有枯鱼之叹也。公再秉宪异台同风余远而望之湫然清静知其为七尺之孤切而私之言行无罹于忧患知其着于悲而顾之致生也其在于公则言行成而容不知而录之所繇以名永慕者乎 

　　【 言关至性恻恻动心讵必读蓼莪而陨涕】 

　　○甘泉陆氏藏书目录序 

　　祝允明 
　　故浙江参政式斋陆先生文量以雅德硕学伟才高识立功立言于　宪　孝两朝间平生蓄书甚富既没其子乡贡进士安甫汇列其目并巳所得者通系之凡为经史子集合若干卷以示仆请序夫自高论者以皋夔稷卨无假读书而视藏书为羡余事不知书以道出道原于天发为圣人皋稷圣人道所出亦书所出也皋稷不俟书以圣。而欲人皆圣不能以无书。今人不皆皋稷而欲舍书是将舍道道可舍乎哉又皋稷之圣着于典谟孔子删旧册以成书有典与谟又安知皋稷时不尝有书也人饥寒需食与衣。病则需药。富则需珠玉异玩。食衣与药以活身。宝玩以娱耳目。智于活身者犹能弃珠宝以易食衣与药。故稻菽裘布参苓狶勃兼收焉。而况智于修身以期配玄黄。均为才者。当舍书乎哉。故人不皆圣而圣人不能无书。我不圣而不能舍书。不能无饥寒而不能舍食衣。不能无病而不能舍药者也。矧药活身活或不肖犹为不活书以修身身修道立生将参玄黄夕死可矣又特药等邪故善积者与积宝玩。宁积食衣药。积食衣药。无宁积书也。式斋先生之书躬积而躬发之其德学力识所立巳如是是将虽不迨皋稷而当其徒矣至以是教安甫安甫用以进取德学才识与先生惟肖异时所立当躅武继响是积书之征行之较着也巳于乎无怪乎其爱重章表至如是也 

　　【 山谷云士百不可为惟不可俗俗便不可医埒藏书于藏药岂非疗俗之刀圭】 

　　○武举录后序 【 嘉靖二十九年】 

　　王维桢 
　　今年庚戌天下贡武士于京师维九月实当会试属虏警至有司以　天子命且舍而逐虏俄而虏遁比十月有司复以请乃试臣维桢滥窃臣瓒而典是役事竣亦宜有序序曰臣自守官史局得以滥稽秘书抽寻往迹睹于近事则深叹国士之难焉昔我　成祖之都燕也虏酋徙幕而北绝数千里犹尚以为肩背之患兴师穷追至南望斗杓而还当是之时士大夫以狥国为荣。保躯为辱。猛气英声。振于殊俗矣。正统初虏复入寇赖二三骁将锐身与战虏遭创奔去竟不更来绵历而及弘治正德数十年间即有熢燧犹之惊电飙风倏起倏灭士大夫以为亡足忧于是左干戈。右文墨。与时恬嬉。日有余快。斯视躯重矣。皇上神武燀赫同符　成祖之嘉靖来虏何尝敢窥关南顷缘边候稍懈奄焉拥入奄焉窜逝彼杖钺登坛者岂少乎卒莫有摧轮而笞其背者则信乎狥国之难也。臣当摊卷品士时则仰天祝曰是安得狥国之士而收之哉诚叹之也夫保躯之与殉国不可同日语矣士不免蹈此者何也士有三北不识形便与敌相迫者北。金皷之声在耳。弗审利害者北。拙骑射者北。如此则保躯之士众。而狥国之士鲜矣。臣以故按依旧令偏主射技射中多者即文不副射收之文而能成形便指利害射又众者亟收之凡以冀狥国之士出不至为奔北保躯者等尔夫臣之于君。譬则手也。夫手上以修头。下以修足。蜂虿传体。则搏而捍之。臣奈何务自保哉。故壁垒盈郊。烽火相烛。臣不为惧。羯奴魁徤。日厉兵马而谋南向。臣不为忧臣所惧而忧者惟不得狥国之士奋距先登俘名王执贵人连缀而献之　阙下尔诚令在收者有若人焉则岂惟宗社是倚亦臣之所大幸也臣窃见　皇上加意边庭思得猛士以寓托之未始一日释于怀臣今收者若干人剑断割则知利士驱使则知贤苟稍稍任用斯辨之矣今有卖珠于市者华其椟而中亡珠贸人以美携归而启视之则唶然嗟焉臣惧其与是类也惟任之哉惟任之哉 

　　【 和雅中不乏刻练望之苍然咀之渊然】 

　　○顺天府乡试录序 【 嘉靖三十四年】 

　　王维桢 
　　今年乙卯顺天府乡试乃我　皇上龙飞之第十二科也考试官谕德臣维桢侍讲臣炜皆以　上命至同考试官进士臣复臣溱知县臣孔墀教谕臣应和臣枢臣梅臣栋臣大魁臣式皆以聘至监试官御史臣冀臣俊皆以请至其诸执事人众则皆府尹臣耀府丞臣镗辟至而臣镗则职在提调董一切帘内外事先至诸臣咸至矣既分之而各执乃事矣臣乃进提学御史臣马三才所选士及诸曹六馆所选士三试焉乃复加志抡选录隽者一百三十有五人焉士既录帘内外诸臣始相见乃喜而相庆曰嗟乎良哉选也藉是可以报　天子矣然臣维桢顾有惧焉今者臣手录以献之上也色勃勃而不能持足盘盘而不能前诚惧之也臣闻之往古士有才贤而不获进有司罪无赦进矣而才贤者不果効有司之罪亦无赦何者不智之故也今夫所乎树木者。树松栢也。其次树桃李。松栢可材。桃李华悦。人所不足。不任风雨。然不与荆棘伦矣。即若不意松栢化而为桃李。桃李又化而为荆棘。持是以谯呵树者。则树者口噤莫为应。彼其初固尝植之也。夫树人亦类乎是者臣恐其或类之也故惧臣关中人也顷者臣自关中来而渡于孟津见有转大木于河浒者前呼舆谔后皆应之木翩然如驰焉当是时也即有齐讴郢调吴歈越吟与夫激羽流商之奏截云下尘之曲悉末之用矣臣以此则叹以为侈言无当。而繁华没实。故今校诸生之文则直掇大指而弃其雕虫葢切有悟于转大木之事也既行而及燕赵之间则　今畿内地也在昔燕赵之间犹多奇伟俶傥之士今其人巳往其声犹存也臣乃顿步踌躇于境上者久之。即其人虽不纯于先王之道。然以効节不顾身。尽公而不狥私。固亦有足多者焉。今此诸生以诵说诗书称引先王则人人能矣令之受事而奇伟俶傥之气如彼何哉臣犹愿诸生之慕之也今　国家建都于燕四方奉贽纳贡之士。襁属而至。共诸齿角羽毛。百物珍异。皆御府所余。常山在其右。辽海在其左。厥形险固。造物者设此以作藩垣。又　国家所有然所贵者唯独节士之干与忠义之腹耳异日者诸生诚养有节士之干。而怀忠义之腹。则臣且望下风而拜之非拜诸生也拜节士与忠义之夫也臣列在交戟之内最久窃覩　陛下之神明天授之也即如一日之间　国家之大议凡几其大事凡几　然事皆　炳于前知而议皆　成于立断诸司奏疏而得报者咸抱疏吐舌以为弗及今此诸生竖儒耳岂能奉奔走哉然臣私以为世无粹白之狐。而有粹白之裘。所求者愽。所取者微也。若是则臣乃敢以诸生进矣。而卒虑乎奔走之或后也。故事士既录顺天府有宴宴诸生诸执事皆在焉臣将挟持前说须诣宴所一一为诸生导之且因以为劝焉而先以谒诸同事曰夫劝也若是而止欤于是臣应之曰诸执事亦尝闻里父之醮子乎里父之醮其子于客位也为之具三加着诫词备矣客曰且更有加乎里父曰无以加也曩吾父所以醮吾者固若是止矣今吾所以劝诸生者固吾昔所受于先达先生者也录将　献臣宜有序引其端乃谨具其始末如此云 

　　【 雍雍肃肃正正姚姚月峰先生推为国朝第一手亶其然乎】 

　　○畵史序 

　　刘凤 
　　夫图象与书契并作虫鱼之迹其流分远哉然未始异也即书古繁重奇奥后乃易疾便事则画之于古今犹是乎唐虞以来施于黼黻文章旗常鼎彝为用与书相杂而六书有象形则又出入其间矣周官画缋之事后素功则法由此详贵文而亲用虽眇微未尝苟也后代愈降则愈不相及独畵然乎其书传自南齐以来仅载曹陆顾展后之述者虽所著益多然若信陵宋元君之客解衣盘礴者户牖间画龙者写成庆大衣冠者甘陵图美人者汉以前不少暨见何哉岂远而难详。抑其事葢卑。古能之者众与。何弓矢轮梓。犹显其名。而输尔庆石。至于今不灭也。将存于图象者易逸亡。惟得载于简牍。遂因以久与。秦始皇与海神相见左右潜图以足则古之善艺者不胜数而求以名闻固不易也晋宋多名流魏高贵乡公梁元帝皆以尊贵犹好点染其事固与书法同神逸自天性然是非学习之力虽云位置形势。粗有其法。而回腕用指骨掌之巧人自为极灵妙非言能喻。故品▲□□□□ 
　　视其人。而人系其代。唐亦多出于贵游若阎左相薛少保韩滉王维者此岂规规吮丹设色模效者遂擅逸代称至见于歌咏者其人多肮脏负气迈爽故以此重即不为其人使庸俚而能与彼俊雄者角能哉至宋氏名者视唐始不如非以其人无复向者与故以工艺视之。则术贱以玩弄畜时以发其愤懑于胸臆着之笔墨素绘而寄之千载喜惋忿郁悲愁皆形见者则无复论□代皆可贵矣今书自谢赫姚最李嗣真裴孝源释彦悰道醇景玄若虚辈无论数十家皆标指得失论拟工拙提核品象该验名实兼存记题目叙阂奥畦经笔手所宜备见古法暇乃萃为一编独今代名家虽有述者而未足览观因并为核其事迹有所删裁且以见古今之变可深嘅而惜予力不能收蓄又僻陋不得尽观古名画识谢流别为上下其论其散遗人间者终归于澌灭惟斯庶可少存乎哉 

　　【 骨力凝厚虽属小景亦具精强之色】 

　　○刻韩非子序 

　　刘凤 
　　韩非子书学者多有之太史公知其悲说之难而不自免夫非之言则足以死而巳。尚安咎乎。始非与李斯俱学斯自以为不如斯显于秦矣而求入焉一栖两雄是将欲免乎哉且其言智术能法之士与重人者不两存也可以宠过诬者公法而诛之不可宠过诬者私剑而穷之斯者非重人耶非于立谈间。遂欲矫其情行而退之。斯又安得不逞其憾而隐忍为也。故非者刻核人也并其身而不顾其论进说者之情备矣俟上之所向而以吾说当之是愈疑主而不敢轻任吾说也。可危也。谓人主之左右举非伯夷而与愚不肖论贤智是显言树怨羣臣而不自图。可危也。谓人主所以驭臣当操法术如朿湿如御奔。可危也。深言人主以所不任备所任。所使备者即所备也。可危也。谓君失一臣得百。上下之间惟以先发为务。可危也。夫察见至隐语及上之所讳皆可畏忌者而非尽之欲自全也难矣。故率非之说。使人主备臣下。如严敌。虽甚骄隋之主。苟得闻之。未有不惧者也。惧则思思则不敢委其权于下使专壅巳是其庶乎哉故名法家言大抵能强主心而忍其□厚于猜而不敢自恃臣子之恩薄而疑畏之迹深有以刻而失之者矣。未有以懦而蔽焉者也。是名法之所长也。今夫玉卮至贵也通而无当则不可以盛酒瓦甒之贱而不漏则人将安注浆哉故王道者玉卮也。而不能如刑名之易效者。谓无当则不可徒贵也。商申韩三子皆大畧同术独申不害者用韩之小国而能终其身治强且无患鞅虽以其身覆而秦遂日以兴韩则徒托▲数语足蔽申韩 
　　之空言而巳呜呼亦其遇不遇耶然非者韩之孽子也。而卒欲覆韩。其不务维城。抑何甚也。鞅魏人也。欺公子卭而虏之推是心也固吴起乐羊之不若也其疑人主而自薄也。术之敝若此何怪也。惜不害书久逸故申子者吾不得而见之得见二子者亦可以明名法之利害矣 

　　【 刻入幽隐当令留材神畏而不出】 

　　○武举录后序 【 万历二年】 

　　许国 
　　臣不佞猥以校书侍　上东宫　上既御极再蒙恩至今官备在讲读遭时熙洽北胡保塞南粤奏功海内宴如　上日御便殿陈经史引儒□诵说其义臣尝从末行前说汉文帝。顾问冯唐拊髀颇牧事。退而深唯南北稍宁。其在成周。则桑土之时也。有如上问尔第如汉冯郎举所知。即臣安所置对。是秋会兵部　请校武举士　上命左中允臣应期偕臣往臣竖儒不足以奉指使然窃自幸冯唐在汉。他无所表。着徒以举一人而适。史氏志之。今臣乃被　命校天下武士。视唐所举孰多。士既录其策若论优者以献如故事臣手其籍三复而叹曰是其中顾安得尽颇牧也者而効之臣闻弓试而后知劲。马试而后知良。士之能否。未可以空文见也假令魏尚不试于云中安知其能今臣之以多士进也且意此若干人者人人而颇牧矣异日者试之行事臣又安能必知有十之一而颇牧者乎何也唐试而后举。臣举而后试也。夫士之遇不遇固有命。汉文帝以一言复云中守。听如转圜。至李将军亲见其冲陷折关之能。而不用。曰惜乎子不遇时夫时者人主之所为也此之不遇而谁遇哉。世之沉鸷雄畧之士往往伏十草泽即世家子安知不有负才气无双如广者乎方其未遇人固未尝奇之士独自知耳乃今间岁搜材武士与大比士等士即椎鲁少文得摄弓驰马挟策而进于有司稍稍见骑射之长晓孙吴之绪亟收之矣令猨臂者当斯时且褒然为举首　国家何负于士哉昔人有言遇以国士报以国士此市道耳多士平生所自许报国者谓何累朝休养士生息其中雍容缓带从其所好冠貂蝉之冑罝兔之夫并得屈首修业蓄而待时不以注意于文少绌焉天下无事。士抵掌而谈疆场。岂不忼忾愤厉。窃附于先忧。以衅伏于南。孽缊于北。有鸣剑请缨。吞胡蹈粤之气哉。所籍而献者具矣。顾临事何如耳。今微独士求遇于时即有司亦求遇于士夫以李将军不得于汉而士顾得于今时遇矣。执此以往。诚奋不顾身。以狥　国家之急。而无食言。是有司之遇士也。臣安能知之。史称李将军口悛悛不能道词使坐而操笔宜不及多士然身为二千石四十余年而家无余财彼其忠实心信于士大夫非徒勇也云中守上首功不应。虽诖误宜及于法。然以家人子力战。其所摧败功亦足以暴于天下今武臣所患不独选愞观望在黩货而冐功黩货则浚下冐功则蔽上此两者足以滑忠实之心而销忼忾愤厉之气夺其平生臣愿多士之戒之也。　上神武天纵何论汉文顷以四方小警督过诸大吏孜孜帷幄中意未尝忘阃外也继今以往皆多士自效之地愿▲战胜之□ 
　　黩货冐功何言之蕳而尽也以身试用。毋以身试法。使异日者按是录而诮臣郎署长一举一适今数十举而不一适也则臣惧矣幕府分兵遣战军正必责状焉以持其后其效则功券也不则罪劵也臣进多士。多士能则臣任。不能□臣不任。今任而劵功惟多士。不任而劵罪亦惟多士。臣今上状矣。 

　　【 立言可模至论成范秉钺执锥俱当三复斯语】 

　　○古今法书苑序 

　　王世贞 
　　羲画八方人文所繇萌圣人取夬以代结绳颉窥鸟迹而尽泄厥灵爰拆六书指事象形及有会意形声转注假借旁出异名以察百官以治兆氓赫赫六经是冯是征述书源第一颉为古文省而曰籕于义未悖籀省而斯小篆及邈秦隶繇起爰有次仲割篆之八以存其二三仓之后秦隶复省而为汉隶隶圆而今稍饰丰华斯极锺氏散为章草竖游所创伯英乃最伯英荡之穷变极态今草以备损益其间以为藁行匪流匪滞其观日微其用日近而远于致述书体第二用笔者天流美者地阴阳既生。乃立形势。有物有则与体俱诣舒而不慢密乃无际骨恒胜肉。法乃副意。述书法第三固为汉史九品人伦肩吾则之怀瓘因之以□长文又备论之虽未尽见知而贵在尊闻述书品第四籀斯邈乎而元常伯英斯为首出至右军而集大成献则武美。邕乃夷清。唐犹国风。宋其黍离。彼无君子斯言取斯述书评第五丑类之谈起自萧梁参以袁昂众实加详若总若芾纷莫可量以似求有中含抑扬譬若粉泽。而覩雌黄。述书评之□第六崔张为玉逸少比金以及钟索焜煌艺林中者会目上者会心当心生嗜其下傅耳连城之赏。可要天子。中人十家。不敌片纸。述书估第七临池之士代为不亡其妙入室而次乃升堂其远隔藩篱而迩窥宫墙或咏追八法或赞叹遗踪播响声诗摅藻文章若少陵昌黎于业有光述文第八诗第九右军清真以艺蔽之胡载在国史而赞独称制心慕手追千古流觊僧虔纪畧彦远博缀宣和胪体至陶而备述书传第十缣素之力。不能千秋。其在人间。流落不收。右文见珍玉府是裒劫润之厄兵燹为雠所与存者。河图天球。述书迹第十一维昔神禹铸鼎以及细钟蛟脚鹄头。紫金■〈氵肜〉瀜。商质周文。刻画雕虫。大小二篆于焉取宗述书迹之金第十二禹既勒于岣嵝而宣有岐阳之狩峄山琅琊稍变先躅受禅劝进启隶于后然而念太丘者以廓清中原而受征西者卧三日而不忍释手兰亭聚讼。淳化争构。七尺之氓。匪胫而走。述书迹之石第十三子墨客卿氏曰世之能尊书者以为是六义之精煜乎。与日月相为昭乎。则乎岳峙而川流。走飞夭乔乎哉。其急书者以等于菽粟布帛则又曰同文之用。周中国而施蛮貊乎哉。而卑之者以一艺之微而巳耶。终其身敝精神而无益于时者耶。则皆非也。述古今法书苑第十四 

　　【 学史汉述赞而龙翔凤翥铁画银□之态毕具】 

　　○戚将军纪効新书序 

　　王世贞 
　　闽中汪中丞使来云戚将军用兵如神其所著纪効新书者公能无意一言乎不佞故尝从王宪使论序戚将军用兵状曰戚将军善用寡巳又曰戚将军善用众巳又曰戚将军善用败巳则曰戚将军善用胜问所以善用状则曰县官自急海事来悉天下力厌之东南大约越卒十不能易倭一而戚将军繇裨挍起提千余乌合之士躏其穴而枭夷之若芟稿然即无论戚将军用寡巳今诸边大将将不过三千人势不能他有所举而独戚将军任大将至将数万人其精神之所提衡注使凛乎若出于一人而肝胆之是无论用众也戚将军所遣卒或不幸偶中敌以败告戚将军益治兵自如往往利用其瑕以误敌敌懈见即阴鼓我之气而骤用之以成大勋故戚将军之败往往为胜端而他将士见小胜则志小溢见大胜则志大溢日拥鲜鬬华以胜形视下其下亦兢为臾辞悦其上而贪于懈是故其胜往往为败端乃戚将军益治兵自如即不幸敌胜而不得以胜压我我胜而▲可作兵书□ 
　　敌不得以其败悞我今戚将军起裨挍屡迁至大都督佩两印跨制三道大小可数十百战所杀卤万万计称东南名将无偶戚将军者因出一编授余曰此戚将军所著纪効新书也余得而读之卷凡六百自朿伍以至水兵篇凡十有八精者揉无间操无形若庄生之谈要眇粗者教技击按营垒分水布陆纤悉条备若陶朱公之治生其明赏罚定章程刻核断断若韩非之论难刺见寇隐出神入鬼若季主君平之前知余乃作而叹曰戚将军能县官诚用之北赭澣海封狼居胥取万户侯何足道哉是宁独东南为余尝怪汉武帝时下朝鲜埽滇笮瓯闽南越三越不旋踵而若承蜩然最难者匈奴耳而大将军骠骑将军以轻骑纪大漠数得志焉此岂尽出天幸不至乏绝哉而太史公传自卤获封户外畧而不具载意其人以文章奇天下。怏怏奇数。不欲令武士见所长耳。及读至帝欲以孙吴丘法教骠骑不肯受。曰不至学古兵法。顾方略何如。夫然后而知骠骑将军与大将军之微也。彼故长于技而短于法。即不尽出天幸于后世何所自见焉。若孙吴穰苴韩信诸葛。发其藏为一家言。业巳进是矣。其微旨奥义往往使介冑之士见之而不能□觚翰之士能习而不能用夫卑卑施名实焉。能废戚将军书哉。虽然兵阴道也而阳言之语云我能往寇亦能往戚将军毋亦少閟所余矣将军名继光东莱人中丞名道昆徽人闽功与戚将军共之又操文章柄而汲汲然欲以余言显戚将军王宪使名道行不识戚将军顾独逊戚将贤俱可书也 

　　【 尺幅内巳具六花八阵若必借口阴符恐误却赵括一辈】 

　　○重刻吕氏春秋序 

　　王世贞 
　　吕氏春秋一曰吕览故秦相国文信侯不韦与其客所著书也当书成而不韦县之咸阳市肆曰畴有能损益一字者予千金而竟莫能一字损益也其书今颇行属传梓久不能无讹误而云间宋光禄邦又徐太学益孙辈相与挍订重梓之而问叙于余余读之未尝不掩卷三叹也穆叔之次立言于品三而操觚之士若为之小屈然子桓以雄豪创起鼎革闲顾欿然不自挟其有而以经世大业不朽盛事举而属之文章彼诚有以见之也不韦者一贾人子尔操子母之术以间行于秦而得志焉举秦之国于股掌闲挟其劲东向而瓜剖天下位相国号仲父爵通侯十万户彼岂有所不足哉而顾孜孜焉思成一家言以与诸儒生角而割后世名此犹未也不韦固庄生所不道庄生之识至欲齐死生平物我举一切有为之迹而空之乃亦孜孜焉而务欲成一家言度其于辞不工不止故夫古之称立言者未有不为名使者也且以不韦之诡谲狙诈岂其果与闻于道而其客亦务▲勘破古今著书人 
　　相尚为权奇错厕于鸡鸣狗盗之雄虽间采圣贤之长辞以文之。即终夜一静思。验其言于所为之迹。有不淟涊汗挟者邪。惟其机心之发。触而为机言。核割之于申韩。辨巧之于仪秦。有不知其所以合者。则固其恒也且也不韦之所为千金者再耳一用之而聋瞽秦王割其国柄再用之而聋瞽一世之士而割其名虽得之而佹失之虽失之终微得之不韦固贾人子要亦其雄哉宋子徐子与其侪二三子俱能文章嗜古若渴慕先圣不以人废言之义而梓行之所谓▲阳翟贾色喜 
　　芙蓉发于游泥采之而巳置游泥勿问可也 

　　【 抑扬顿挫备磬控纵送之巧】 

　　○胡元瑞绿萝馆诗集序 

　　王世贞 
　　自余结发而好言诗所与海内豪儁游亡不以诗进者犬马齿日益稍见所论著则诸豪俊自喜行其诗少不以序请者余之不能工为佞不能使人人极意以为艰而思谢去之几且焚笔研而最后乃为胡元瑞序绿萝馆诗元瑞之为言曰子所可必者一所大可恨者与我所不子负者各二子甚幸哉而我荐其敝帚以希一言之华衮则可必子许我而即宠施我即子一旦不可知大可恨我虽晚虽幸及子而不终子之惠使后世疑其异时不相当大可恨即子过许我而我竭厥步武以求践子之许不子负有所弹射而我惕焉以子为鑢锡不子负子以为奚若余乃谓元瑞毋剌促请息焉而为若叙余之得元瑞于余仲者半岁所而元瑞进其诗余覩之未尝不三击节叹也天不靳人以材。而人顾取其凡者。气之流行亡所择。而取其浊者与弱偎者。古人不秘格于后人。而取其下中者。天又不秘其声色以供吾诗。而声取其■〈圭黾〉哇者。色取其黝■〈雨上黮下〉者。象日吾接。吾汰其精而英者。情▲其致曲□庸人自□鄙琐□天何□ 
　　自吾发。吾不衷其肺腑者。以是而治诗。以是而号于人曰吾善诗吾善诗者何也。元瑞木高而气充象必意副情必法畅歌之而声中宫商而彻金石揽之而色薄星汉而摅云霞以比于开元大历之格亡弗合也余尝语余仲谓前我而作者。涵洪并纤。与亭毒并。吾故推献吉。然不能讳其滓。绝尘行空。卿云烂兮。吾故推昌谷。然不能讳其轻。鸣鸾佩琼。万象咳唾。吾故推仲默。然不能讳其孱。刻羽雕叶。舍陈而新。吾固推子业。然不能讳其促。鞭风驭霆。以险为绝。吾固推子相。然不能讳其疏。融而超之于鳞庶几哉。然犹时时见孤诣焉。后我而作者其在此子矣夫其在此子矣夫以今证之抑何左契不爽也亡巳而有子规者在昔鞠传之称田光曰智深而勇沉不深不玄不沉不坚。入之沉深出之自然完之粹然如大钓雕物而不见工如良玉夜辉而冺其痕斯三百篇西京建安之懿乎是集也其始基之矣而犹未也子之邦君有喻子者其问梓焉而以不佞言质之 

　　【 此为尊题格得声正中可和君子之听】 

　　○尺牍清裁序 

　　王世贞 
　　夫书者辞命之流也昔在春秋游旌接毂矢扬刄飞之下不废酬往娴婉可餐故草创润色既非一人谋野褆邦以为首务然而出疆断割因变为规寄文行人之口无取载函之笔离是而还书郁乎盛矣用亦大焉故■〈矢敫〉箭聊城。则百雉自摧。奏章秦庭。则千橐尽返。少卿舒欝于毳帐。子长扬泯于蚕宫。良以畅人我之怀发今曩之蕴或扬扢沉冥或掊折疑豫或诱趍启蔽或释诅通媾走仪秦于寸管。组丘倚于尺一。思则川至泉涌。辨乃云蒸电■〈火虐〉。其盛矣哉然皆舂容大章汪洋菀翰鴈距弱云路虞其修阻。鱼腹狭波臣付以沉浮。则有黄麻□（蹏）[薄纸]缄苏固蜡烂熳数行。遥裔千里。蓄□寒暄情专问慰。只事兴端。片物托绪。毛生为舌。墨卿代面醉渖漓漇卮言熹微其造色也。烱兮隋珠之忽投。其寄悰也。袅兮春丝之不断。是用河岳虽移。漆胶愈结。徘徊吟咀。情事更绝明月宛其依怀白云停而不飞斯则晋客玄谈之委致。齐梁纤语之极规也。西蜀杨用修少游金马晚戍碧鸡倾浮提之玉▲蹏音蹄仝 
　　壶燃太乙之藜杖渔秇猎稗积有岁时爰荟斯篇凡十一卷命曰尺牍清裁或因本寂寥或删芟繁积其见文选诸书者不复更载丽砂的砾等谢氏之碎金玄圃峥嵘掩琅琊之羣玉客有赍示余甚旨之第惜其时代名氏往往纰误所漏典籍亦不为少乃稍为订定仍加增葺及自唐氏迄今词近雅驯亦附于后更为二十四卷藏之椟中于乎坟典既远清徽多秘陈惊座之十吏递供刘南昌之百函俱发流映前史以为美谈今皆阙如况其下者余既惭半豹宁免鲁鱼故繇中郎酷私王充之论亦是卿家子云覆瓿之业耳 

　　【 谓此文逼六朝非也是唐貌而宋髓貌不唐不工髓不宋不快】 

　　○宗子相集序 

　　王世贞 
　　呜呼此广陵宗臣子相之诗若文武昌吴国伦传之而吴郡王世贞为之序曰昔在建安。二曹龙奋。公干角立。爰至潘陆衍藻。太冲修质。沈宋丽尔。必简岳岳。李杜并驱。龙标脱衔。古之豪杰于辞者往往志有所相合而不相下。气有所不相入而相为用。则岂尽人力哉。葢亦有造物微旨矣。日余与李攀龙于鳞燕中游也子相实挟吴生暨天目徐生来子相才高而气雄自喜甚尝从吴生一再论诗不胜覆酒盂啮之裂归而淫思竟日夕至喀喀呕血也当其所极意神与才傅天窍自发叩之泠然中五声而诵之爽然风露袭于腋而投于咽然当其所极意而尤不巳则理不必天地有而语不必千古道者亦间杂得之夫以于鳞之才。然不敢尽斤矩矱而创其好。即何论世贞哉。子相独时时不屑也曰宁瑕无碔又曰□良在御精镠在篚可以啮决而废千里余则无以难子相也诸善子相者谓子相超津筏而上之少年间是非子相者谓子相欲踰津而弃其筏然雅非子相指也充吾▲弇州形容文章每每道出心髓 
　　结撰之思际吾才之界以与物境会境合则吾收其全瑜不合则吾姑取其瑜而任瑕字不得累句。句不得累篇。吾时持上驷以次驰天下之中下者。有一不胜而无再不胜如是耳。今其篇章具在即使公干太冲必简龙标小自贬损而附于诸贤之骥子相甘之哉子相于文笔尤奇第其力足以破冗腐成一家言夺今之耳观者而大趣乃在北地李先生以子相之诗。足无憾于法。乃往往屈法而伸其才其文足尽于才。乃往往屈才而就法而又不假年以没。悲夫悲夫。▲□□境会 
　　然具是不朽矣。世之立功名尚通显者日讥薄文士无毛发之用子相独不然为考功郎有声以不能附会非人出参闽藩属有岛寇事袵席吏民调兵食规摹为一方冠既又佐其臬为儒生师帅比死家祀而人哭之则子相居恒不怿谓麒麟凤凰宁能并鸡犬用乎不得之不能为圣世吾厌吾鸡犬行去矣于鳞大赏之为诗曰一为麟凤言三叹加飱食其曹偶持论若此 

　　【 奇析疑义奥阐玄风】 

　　○检斋遗稿序 

　　王世贞 
　　嗟乎天固有定有不定哉。君子幸而值其定。不幸而值其不定。然所谓定者何寡。而不定者何众也。当成化末李孜省窃天宪而万眉州阴附之天下之士气日削其八九于二奸之门而值　天子即大位方欲有所更署台谏噤莫敢先发而麻城李君以一进士独奋然上书大略谓人主之法不可亵而权不可下移宜裁抑中贵人广言路正纲纪一风俗且荐故尚书河洲王公竑三原王公恕可大用南京刑部郎林俊思宁司理王公纯直言当褒显时中贵人恚假诏召公入左顺门诘责甚峻公不为动所以条对甚辨犹坐谪丞咸宁而亡何三原公拜太宰贤公擢为兵部职方主事公主事仅十余日而以吉舍人文疏忤旨逮株累谪兴隆卫经历兴隆故鬼方地也公不鄙夷其吏人而为之爬搔其垢数据理上事台省咸服可当是时天下乡慕公之风采若景星庆云以为旦夕且柄任而公竟用入贺至商河溺死矣其同公志而最贤者邹先生智由庶吉士谪至石城以寒死丁先生玑由中书舍人谪稍迁至蜀臬亦以溺死夫中贵人大臣能窃天宪以谪斥公辈而所谓寒死溺死者则非其所能办也曾未几而　天子大覸习政治耆喆登用相与修虞夏明良之业即欲有所建白者不能出其智以高于一时巳成之政毛举细过即有之而亦不能大有所指摘欲有忤而名高也者骊龙之颔巳去其修鳞无所繇而就其名当是时贤者之天定。不十余载而又变矣。是故属天之未定也不特小人之所巧排而峻诋往往与天合而天亦巧为之▲松而辣 
　　用。若所以死公及邹丁二先生者。然藉令公不死亦不过弘正间一名大臣而巳。距于今使人竦然闻公名而发立。读公文与遗事。惋然而心痛。奕奕■〈革华〉■〈革华〉精神流行于三楚。有不死者天亦未可不谓定也公为诗文咸明婉有致其于奏疏公檄剀切中事机虽再遘贬邻鬼魅杂侏鴃无几微不平之气亦不以迁客自高旷佚于职乃其直节素志隐隐溢毫素间亦自不容掩也公殁且九十载而世贞宦游楚公之孙某出其集而属为之序因得以卒业焉独世称公成进士时万眉州使其孙文壁邀致其家题畵鸠公为诗讥切甚着眉州衔之切骨今其语不存岂遗之耶抑有所讳耶世贞不敏为叙所以而因叹夫天之定不定。不足以忧贤者。而忧世道也。 

　　【 体气孤骞而宕激处直可撠掖玄造牢笼太虚】 

　　○王明佐泰岱集序 

　　王世贞 
　　王明佐者其字初名治已名元治最后名逄年明佐少而磊落缊奇气自其为诸生时固已厌薄其业而家世受翰林先生言明佐独不好翰林先生言于诗慕称风雅苏李建安曹公父子搜陶谢包齐梁旁及开元近体骚楚赋蜀文多习左氏庄列申韩迁史檀弓汲冡越绝三十时所读已数百千万言其着草亦数十万言然时时从有司校第第辄下至庭诘明佐作何语何所来繇诳乃公为也里中儿前已不能无▲此辈人正多 
　　少明佐矣至会有司扼之故视以益薄而明佐雅自张其名母许者乃大恨罢去依其乡周虞部京师虞部慕雅士也以故善明佐时时为扼腕称说而因以见予酒间相得驩然恨晚也燕中最幸近者所忠之伦二人忘其名与明佐大人故有连投书自通诵伟丽甚明佐度以书无能当我必投屣拥篲叙论故旧虚左之席且荐我上林中而二贵人谬意明佐吴人当赍重来从事谒请我明佐窭殊非所望不报也明佐竟醉大骂去益困遂还吴久之明佐且复北而予待罪治兵青州手裒其诗古近体若干为书贻□其人遗之沂流中竟不达不知其书辞云何也予故以约明佐游岱明佐既报则北之岱而待予予日谢吏士结束待明佐而游复巧左若辟然明佐既之燕困如故质食浆家裋褐一馈履行雪中其上履也履下处乃视人足者乎丞相得其文读之奇曰是夫能和栢粱者吾且辟而衣食之明佐竟谢弗肯往也丞相能坐我上坐称谢教毌以文役我否淮阴鲁道者不知其何如人独好从明佐游明佐始不能母望予后▲何踪迹多奇也 
　　具得溺书状使鲁道汰其诗而手自编帙以贻予曰连城之璞明月之蚌固珍怪也能具足行乎昆池之良骧首剪拂珊瑚漓■〈氵徒〉于铁网物固有托而后著者予媿其意且命梓俄而遘家难弃官业行矣金华公方握藻柄与予掎业禅嗜也更以属之于乎迹明佐后先事穷乃尔谚云力耕不如逄年其所称名葢其指即以觊一日之遇哉迫可悯矣狎于辞绵丽宏传纚纚不竭陆海之藏溢积充美固足以走程卓而喝阴邓亡论也顺风而呼。声非加疾。其势激也考洪锺。辨鞞铎之孰下。风齂然收矣。世固无无耳者。明佐之风且定矣。 

　　【 序事杂沓而翩翩逸隽风藻可披】 

　　○何大复集序 

　　王世贞 
　　敬皇帝朝化休而融昌异时诸先生业文章显甚重矣学士大夫固欣然称说耳相慕也而独北地李子以非心所好谢去之亡何而又有信阳何子者何子虽稍晚出其才质敏秀瑰丽各以长相当然而李子得何子为益雄也鄙人之言何知仁义向利则德是二君子抉草莽。猖微言。非有父兄师友之素。而夺天下巳向之利。而自为德。于乎难哉。去其始可一甲子诗而亡举大历下者文亡举东京下者即谁力也然二君子之徒不能长缘其师所繇得毛举论难之语以好为胜而他工易者恶津篾者往往左袒何子而龁李子则又似非何子意也夫百羽集于词林。而二子雄飞。或撇捩逆羊角而横举。或顺飙而肆翔。其九万里同也。李源风何源雅风故长变以明志耳且夫覩其沉深莽宕。激昂鼓壮。喑呜澘凄。忽正而奇。正若岳厉。奇若海飓。则李子哉是固少孙。要之其缘情即象。触物比类。靡所不遂。璧坐玑驰。文霞沦漪。绪飙摇曳。春华徐发。骤而如浅。复而弥深。疑无能踰何子而▲何宜降心于李 
　　上者。何子为文刻工左史韩非刘向家言大抵于诗雁行云而关中康氏乔氏其乡人樊孟氏则盛惜何子志业屈于年未竟世之谈说经论抵掌事勋者其敖何子以不及如耶令何子不死而称为名公卿已耳所以削涤卑琐振颓习扶昌运开中兴者何物也于经纶孰多于是何子之甥袁灿来谓王生若为何子叙其遗言王生曰何子彬彬大家也易言之有亲则可久李子得助而久何子之功李子伟矣夫二子之功天下则伟矣夫 

　　【 以自巳笔写他人手曲折无不匠心】 

　　明文霱卷之二 

　　●明文霱卷之三 

　　武林刘士鏻羽石父评选 

　　序三 

　　◆序三 

　　青萝馆诗集序 
　　合刻管子韩非子序 
　　少陵志序 
　　弇州山中四部稿序 
　　杨忠愍公集序 
　　文选序 
　　袁文荣公文集序 
　　蠛蠓集序 
　　蓼莪增思卷序 
　　蟠桃图序 
　　潜学编序 
　　刘子威先生文集序 
　　李霖寰辽东奏议序 
　　楚游稿序 
　　陈将军诗序 
　　武试录序 
　　五岳胜览序 
　　拟庚戌会试□举录序 
　　竹箭编序 
　　舆图要略后序 

　　○青萝馆诗集序 

　　王世贞 
　　十鳞葢尝铨子与诗得十五之一而行之且许为之叙而亡何于鳞没矣伯玉叙而其畧曰人言李何故相驩卒以名高为敌国乃子与严事于鳞元美直将尸而祝之二子周视中原亦首推毂子与夫元美者不佞贞也而又七载子与所为诗日益富将有所续而合而其自铨视于鳞则益苦顾意怦然必欲推不佞为之序夫不佞言而无所当于作者固无论。即不佞言少有当于作者。以蕲信于天下后世。而天下后世固巳旨伯玉之叙而窥其后。是必曰伯玉夫乃为訑而坐受成也。抑苏代有言周埊贱媒为其两誉也。若子与之与于鳞元美也是不为名高敌者乃相媾而为名高者也夫以伯玉序而疑余。以余序而疑子与之诗。又何取裁焉。乃子与意不巳曰非以子媾名也以子之一言而为艺苑衷庶几余自信云尔记不佞初识子与时子与业巳壮有游大人名而一日▲取意甚巧 
　　见于鳞而悦之尽弃其学而学焉即有构而亡近于建安三谢开元大历弗出也出而无当于于鳞之首肯弗存也凡与子与故倡和者或挽之或摄之或訾笑之而子与嚣嚣然而弗顾者三十年一日矣则子与之自信孰甚焉度子与生平诗今铨者仅十五之一而其所谓十五之一则皆其见于鳞以后者也其见于鳞前而脍炙学士大夫口者余犹能忆之子与削而亡所恡也夫子与亦讵必余一言而称自信哉伯玉又亟谓　孝庙时有李何而副以徐昌谷谓子▲子与心服于鳞如此 
　　与继之若二徐云惟献吉之序昌谷曰大而未化而操觚之士讵今为昌谷扼腕者胡以未化耶愚则谓昌谷之所不足者大也非化也昌谷其夷惠乎偏至而之化者也若子与之于古近体庀材宏矣养气完矣意象合矣声实衡矣庶所谓充实有光辉者哉语有之行年六十而六十化。子与甫六十。自是而往。皆化日之日也。将化境之境也。夫不佞请执简以俟 

　　【 观此则子与之服于鳞当甚元美古人学问随见地以日进固不嫌后来者居上也】 

　　○合刻管子韩非子序 

　　王世贞 
　　汝师之为诸子于道好庄周列御寇于术好管子韩非子谓其文辞亡论高妙而所结撰之大旨远者出人意表而迩者能发人之所欲发于所不能发顾独管子韩非子不甚行世即行而其传者多遗脱谬误读之使人不胜乙往往不尽卷而庋之高阁于是悉其赀力后先购善本凡数十穷丹铅之用而后授梓梓成谓世贞曰子其序之世贞曰唯唯夫敬仲欲存紏于齐不得。改而缚于小白。卒相之为天下万世荣。非子欲存韩于秦不得。改而走秦。卒受僇为天下后世笑。夫见荣之与见笑于人也。奚啻隔霄渊。虽然是二君子者其始宁不欲出奇损生以殉所事哉。然而奇有所不得不屈奇屈而生有所不得不爱爱生而欲有所自见则不得终避仇敌甘心焉而臣事之夫二君子者其所以爱生一也然而有相有僇者何也齐不成霸形。而桓公之霸心发。则机合。机合仲不得不重。秦并天下之形成。亡所事非。而非以并天下说之。欲胜其素所任之臣而自擅功。则机不合。机不合▲□然□□直取□ 
　　□非不得不轻。夫岂□□而巳。秦之幸非之利秦。以不若虞非之利韩远也。今夫始皇者固暴伉嗜杀人也然其明智宁出齐桓下鲍子一荐仲而立相李斯一间非而立僇非二子之工于荐与间若是也势也夫势之所在则天也天不欲南浲楚北浲戎狄蚕食周故委仲于齐以为周屏翰天不欲硕果韩芽五国弃而授之秦而转授汉故听非子之廋绁仰药而不之恤夫鲍子者助天为福者也非能为福者也李斯者助天为虐者也非能为虐者也然则管子与非子材▲□组如□ 
　　班乎曰恶乎班夫管子者太公亚也太公所毘父子皆圣辟。其用国三分之二也。而以当必涣之受。管子之毘中人也。其用国九分之一也。而以当方劲之楚与戎狄。然则太公伸而周王。管子抑而齐霸周不太公不废王齐不管子不为霸固也不然而管子之书尚在其论四维辨心术亦宁无敬怠义欲之微旨一二乎哉孔子葢深知之□慨然而叹曰如其仁如其仁世固未有不仁其德而仁其功者非子之所为言虽凿凿衡名实推见至隐而其□□于富强而巳秦不用非不害为并天下以秦之守守之必亡用非可以并天下并天下而以秦之守守之无救亡夫并天下之与亡俱等。亦安所事非子。是故非子之于霸若不足。而管子之于霸葢有余也。然则文殊乎曰不殊也管子齐巨卿也诸法语名迹门人家老能笔之稷下之学士大夫能饰之其□文也辨而核肆而典能为战国始者也。韩非子韩子疏属公子也有所著述以发其蓄而鸣其不平其于文也峭而深奇而破的者也能以战国终者也母论吾洙泗家言以较鲁儒之左准右绳差不类然何至搉名法家苛察皦绕又若惠施公孙龙之汜滥诡誖哉其言各十余万而嬴度不能无傅而小有益者要之非西京以后傅益也吾故曰不殊也葢管子之言后见汰于孟氏而极于宋韩子之言太史公若心喜之而列之老子传唐以尊老子故析之宋以绌老子故复合之其析其合要非以为韩非子也嗟夫儒至宋而衰矣。彼其睥睨三代之后。以末世无一可者。而不能不心折于孔明。乃孔明则自比□管子。而劝后主读韩非子之书。何以▲□请一□ 
　　故宋儒之所得浅而孔明之所得深故也□以名舍之。是故小遇辽。小不振。大遇金。大不□。孔明以实取之。是故蔓尔之蜀。与强魏角。而恒踞其上。嗟夫汝师之所为合刻也其悠然而抱膝也毋乃有世思哉汝师曰否否吾嗜其文辞若荐三臡者以味荐而巳矣 

　　【 直将二人比论一番揲天□渊擢筯洞髓文人之锋老吏之案】 

　　○少陵志序 

　　赵时春 
　　杜陵之名旧矣少陵子生不能有其地死不占一陇历唐开元至　有明嘉靖几千载有悦少陵子之道者长安太微张子乃以说御史吉君即其地祠少陵子以实所谓杜少陵者太微子又辑志以传其考涉者详矣想其雄都伟观王公巨人一时地舍池囿服玩游乐之盛声华气焰之雄耀山川而贲草木者可胜道哉少陵子薄游寒士操觚吟咏立其旁渴得余沥饥扣厌肉固足矣彼皆殚智竭力而后有此地享此乐然乐之未久而其□□丘墟陵谷巳变迁姓字巳磨灭矣安知千载之下以虚名享实祠者乃昔日孑然旅食之少陵子也世之得失利害安足道。士之荣辱成败。何可量哉。或曰少陵子工为诗诗人祠之然孔子定诗三百唐诗人亦数百家无独祠者或曰少陵诗不忘君忠足祠焉然唐有安史之乱享祠忠臣甚众今其存者无几何矧有特志其地而追为之祠者乎抑杜子一居朝班而自比稷卨备尝艰阻而雅持不渝屯邅乱离之极而能顺适委和其志有足称者士尚志而诗言志此少陵子之所以祠而张子之志有足比而同之也与张子名治道大微其号正德癸未进士为刑部主事以不得其志弃归尤以歌诗名少陵之之旁有虚位焉后有作者必将奉太微子于此矣 

　　【 踟蹰掩映太有风容】 

　　○弇州山中四部稿序 

　　汪道昆 
　　儒者雅言三代代兴如错行秦其归余也汉与寓内更始时为履端文帝虚巳下人贾生崛起进之陈说国体退之祖述楚辞有开必先此其嚆矢武帝孳孳文学多士应感而兴两司马为之擅场左右并建汉臣自侈当世炳焉与三代同风槩诸文献有征则其人以也由汉而下归余于元我　太祖再造中国咸与维新　孝宗虚巳下人与孝文之治同道士兴勃勃而李献吉以修古特闻策事摛辞成籍具在方诸贾生近之矣　世宗以礼乐治天下寿考作人何可胜原于时济南则李于鳞江右则王元美画地而衡南北递为桓文浸假与两司马相周旋騑騑足当驷牡夫得天者乘其运。逄世者挟其资。此六君子者非有所待而后兴。非有所约而后合。天德王则从而王。世道隆则从而隆。千载一时今为烈矣。顾两司马以作者命世至今诵法不衰后死者幸得与于斯文殆亦瞠乎其后一旦互执鞭弭宁讵能方驾而驷之窃惟尺寸异长诗书异教藉令夔典礼而龙典乐将不耐不穷何以故所用非所长也长卿之长。长于敷陈。诗教也。子长之长。长于纪述。书教也。就其偏长。莫不毕至。脱或求其具足。能无穷乎。善乎元美之多于鳞也其言曰汉廷两司马吾代一攀龙言兼长也斯言也上士然之疑之中士骇之下士闻而笑之及于鳞之籍既传则然者疑亡骇者意下笑者掩口退矣于鳞役仆百家睚眦千古始得元美驩甚吾奈何从海内一当王生举世方以无誉惮于鳞即元美亦无所用誉不佞三从元美问籍元美犹然逡廵及其莅四岳而籍始传葢倍于鳞者六之五其分部者四其卷百八十其筴六十有奇自昔成一家言未有若此之富者也北地亡而大道隐于鳞桴而元美鼓之闻者具曰李王千里响应乃今二籍并着其谁能左右之耶于鳞与古为徒祖三坟而襧六籍。其书非先秦两汉不读。其言非古昔先王不称。其论著非挟日不成。其逐射而当古人非上驷不以驾。故片言出而人人自废。不则无言。元美上窥结绳下穷掌故于书无所□读于体无所不谙其取材也若良冶之操炉■〈革甫〉即五金三齐无不可型其运用也若孙武韩信之军即宫嫔市人无不可陈无不可战左之左之无不宜之右之右之无不有之则惟元美能耳大较于鳞之业专。专则精而独至。元美之才敏。敏则洽而旁通。济南奇绝。天际峨嵋。语孤高也。大海回澜。则元美自道。不亦洋洋乎大哉要以峨嵋之高蟠于四极恶在其不御而三山雄峙■〈氵羸〉海肩五岳如老更则天假于鳞以年终不暇乘桴而浮海至若元美所涉宁无蹴高天俯积雪者乎首赋若在上林雁行当代无两比千载▲巳尽山海之观 
　　笔学旧史氏如孙叔敖其称诗著书力敌于鳞而富倍之矣贾其余富为说家言则诸君子之所不遑楚左史之所未觏者也且也病渴论腐两司马以局蹐终元美膂力方刚幸而得谢率履坦坦绰有前涂由今而望崦嵫不啻十舍兹所就业岂其税驾所哉于鳞亟称易辞日新之谓盛德日新则高明矣于鳞有焉要以富有而日新。非元美不任也。斯言也闻者不能无然疑无骇笑顾元美之籍传矣以不闻闻者庶乎先得我心如或咻公孙为齐人吾其引避之庄岳以俟论定 

　　【 王李诚称敌国然弇州才大间有弱句济南气悍时露军容至其回风激浪峭壁摩天沧溟实横绝今古矣此文不无周媒两誉而扬蕤掞藻巳撮两家之胜】 

　　○杨忠愍公集序 

　　汪道昆 
　　嘉靖中大将军仇鸾主市议几误国杨忠愍力言其谬不可鸾间入贬临洮无何族鸾　召还忠愍忠愍则又极言大学士严嵩不法状嵩主吏议傅上刑会县官欲论他囚忠愍不免其后七年而嵩败嵩子世蕃伏诛　今上奉　先帝遗诏恤诸直臣忠愍　先帝操下廪廪。其明日月。其威雷霆。两疏较若丹书。闻者可立辨巳。一不入则贬。再不入则刑之。何急也。诸先后言事者。率皆骨鲠之臣。要以得罪状而务尽言。宜莫如忠愍。当忠愍抗疏岂不当　先帝心无亦视将相若□肱将藉之以奉社稷投鼠犹然忌器况社稷乎衣不敝不新成股肱谓何耳故宁失药石无宁失股肱彼一时也及庸人上变而鸾族。谏者后至而籍嵩家籍。令能言何有加于畴昔。卒之一怒而罪无赦。则忠愍先入之日更有明雷伏而震其所由来者渐也夫兵莫憯于志无论镆铘忠愍起牧竖间居常不忘沟壑方其讨罪　君侧其志不万死岂发哉纵彼反戈中之。业巳剚刃于其腹。然则忠愍所被。其殷▲如有干旋 
　　帝之含光邪。后之人言听而法行。则镆铘之属也。人谓忠愍以直言死　明主未之前闻即二氏歼曾何足以当忠愍夫鸾跋扈。嵩父子为邪。忧在社稷。忠愍以身当社稷身死而社稷无忧得死所矣　先帝不舍忠愍而卒用其言死且不朽　天王圣明犹将报恩地下忠愍岂虚语哉初忠愍当大辟王元美抵嵩客说嵩会嵩党格客议不行遂甘心忠愍元美从徐子与及诸郎哭忠愍郊外治其丧严氏迹之螫诸哭郊外治丧者于是元美首及难子与亦行乃今　诏▲忠魂可质 
　　下九原二大夫递起元美自魏为忠愍状籍其遗书傅魏都子与分部汉阳则以籍授孙汉阳传之楚余人楚子与属余序之当二大夫哭忠愍时余在告往余欲为忠愍立传会有　诏录　先帝故实亡敢侵官元美有良史才状备矣孙汉阳为大宗伯公子余从忠愍元美后皆门下士云 

　　【 忠言击贼原以为国杀其身而弃其言固亦无憾况身死而言行哉读天王圣明之语公定掀须九原】 

　　○文选序 

　　汪道昆 
　　司马氏曰自书契以及诗书则圣人无择言矣后之言者非文不行如以其文恶得无择故离朱辨色师旷审音梁昭明由此其选也夫隆污各以其世润泽存乎其人其世则春秋秦汉魏晋齐梁其人则屈宋邹枚贾马苏李班扬曹刘嵇阮潘陆陶谢其体则众长具矣譬之黼黻错陈金石迭奏概诸后死者文在兹乎由是相沿以世为次或曰文粹或曰文鉴或曰文衡皆是物也作者之视畴昔业巳径庭藉令择焉而必精其去昭明骎骎远矣　明尚经术学士非六籍不谈凡诸柱下所藏不少概见新都故文献国也都人士犹知昭明不佞结发起家。乃获卒业。始则津津乎其合也。既则涣乎其将离。久则参而伍之。依依乎其不忍舍也。六籍尚矣迄挽近世而其说长世儒近取而远攻耳目涂矣一旦释故□而新耳目岂不津津乎哉属下里者易为声歌。衣大布者易为文绣。何以合易入故合也始吾求之昭明。三年而未得也。去而为史迁。又五年而□□□□□为左氏。又十年▲先正读书用心攻苦如此 
　　而未得也。去而为老为庄。之数子者。业有成书。不遑称载。幸而窥其典要。煌煌成一家言。譬之九成六章。声色殚矣。彼其闻道百者恶足以侘大方。何以离求多故离也中岁而陈五车排众户乃知世之趋愈下也即狶韦氏之波流与故赤日不耐不为坚氷。絺绤不耐不为狐貉。岷山积石不耐不为江河。天地且不违。他□□矣。如必老庄左史之是而昭明之非也是犹蒙绉絺而废狐白望岷山祠积石而堙江河誖也吾故参而伍之依依乎其不能舍也然则文粹而下不皆非邪振川泽以挈江河鞟犬羊以御狐貉君子以为犹誖也说者谓昭明罗百家搜七代总之为卷三十不亦俭乎近世或广之或补之葢举其全也窃惟江河不集而足。狐貉不缊而温。如将必取其所弃。猥云加少以为多。誖之誖者也。当世之论士者具曰文胜諰諰焉务敦朴以维风夫文而不惭则渐俗然矣乃若博士诸生之所修业恶在其能文即文矣曾不足以一当昭明恶在其能胜千金敝帚将谓文何崔大夫治新都壹禀于躬化大氐削雕为朴思从先进而亟反之至其业博士诸生则梓昭明善本而布之境内诸生之帅教者葢彬彬矣大夫齐鲁士也固宜娴于文哉 

　　【 博士家专熟一昭明固可鼓吹词林然太函天葩艳逸之文也似得力于左居多】 

　　○袁文荣公文集序 

　　王锡爵 
　　我　世宗肃皇帝始定□礼和宁天人乃益向意文学之士奉璋祓庙橐笔成辇而称禁近臣者廪廪庶几赓歌揖让之风焉而公交车司马门鳞集待诏不能悉当上指则往窥缘它径资唇吻以入于是柄臣左右之名荐士者天子时自以手书度次取舍稍抑夺其权而我师少傅袁文荣公重矣公初以明经上春官擢第一既及第守翰林二十年而　天子知公名日深延入侍帷幄晋参大政皆不卜不谋僴然恨得公晚虽公亦自谓千载一遇也故生平著作于代言应制为多　上数有所征问夜分出片纸禁中使中贵人刻烛受公对对成以属其傍侍史封题纪岁月而巳乃其出入风议。纚纚数千百言。自　天子左右兰台石室外。閟而不传者岂少哉。公圽后且数岁而厥嗣中书君葆佩手泽搜采废遗得什一二于四方好事者刻之嗟乎此亦禁鼎一脔尝者可以知味巳而锡爵间颇闻世懦之论欲以轧茁骫骳微文怒骂闯然入班杨阮谢之室故高者至不可句而下乃如虫飞蟀鸣方哓哓哆公以为文字至有台阁体而始衰尝试令之述典诰铭鼎彝则如埜夫闺妇强衣冠揖让五色无主葢学士家溺其軄久矣自锡爵游公门下公所为文章皆肆意冲口对客立就古辞古事如鬼神输运以供佐使而华富温密卒泽于仁义炳如也。身不出长安门螭头余泚所在成霖故无吻颊鸣悲之怨非两汉三代之书不观。非尔雅方闻之士不友。非咸夏钧天之音不听。故无棘塞诡众之辞。夫天球缀璐陈列广庭大剑高冠班侍左右然后知鱼目之亡光面墙之至困也公壬戌策士有云古之帝王建鸿悳者。必有鸿笔之臣。褒颂纪载。鸿悳乃彰。葢若以自谓云时锡爵忝为公高弟弟子服义未深而公已升为列星故于中书君之请序书以畀之非敢曰知文也 

　　【 文章无台阁气必趋于虫矜鹤鬬之态华色渊心内外双媺此为盛世之鸿篇】 

　　○蠛蠓集序 

　　万恭 
　　谚曰相马失之瘦相士失之贫予读浮丘生所为蠛蠓集葢为之懭恨凄楚云夫生驰心玄邈。玩情典坟。直入先秦汉天厨。咀共哙而嗫其胾。假令校天禄石渠。其所制作。岂不爝然流光。直追古昔。而乃幽愁促迫。身且不容。桎梏拘囚。白日不照。几与盗贼臧获骈首而戮。悲夫。及观狱中诸所上书。所为诸赋。激烈悲怆。又有古先秦汉策士之风。何其隽也。何其隽也。昔卞和氏得璞献之楚文王以示玉人曰石也刖其左足复以献楚武王玉人曰石也刖其右足和抱璞泣王都门继之以血乃剖之果良玉也君子谓卞和氏也智毁其足而存玉生置极刑入之复出之既又入之视□和之刖何啻乃忘朝夕之命方且笙簧屈宋驰骤班马此非所谓毁足存玉者耶然闻易牙初于齐桓公也饭土铏调大羹齐君怒而唾之为之臑熊蹯炙薄耆荐山梁之餐割豢豹之胎齐君甘焉为封万家之邑晋平公始御师旷章英迭奏韶濩齐鸣晋侯左右视弗能竟也变为激流羽商缀宣郑卫扬北里绍阳阿晋侯按节叹曰天下之良工也夫易牙师旷非闇于前而智于后也性投于所随而技变于所嗜也今天下之为齐桓晋平也者岂尠少哉生幸见天日予读生所为蠛蠓集益为之懭恨凄楚窃恐生终其身幽愁促迫殆又甚也然君子宁齐桓之不中不能为易牙之变味宁晋平之不谐不能为师旷之变声何则情志通于寥廓。不可以世俗移也。生向不遇陆五台先生吾恐生之胸不足以当伏锧而生之颈不足以膏白刃也乃幸得遇陆五台先生出之拘▲崭然 
　　囚之中登之词艺之林老且白首获与屈宋班马挺刃而立荷戈而趋即为齐桓晋平所笑而获固巳多矣终其身幽愁促迫夫又何伤也予性特好古而未之能见浮丘生所为如是既悲之则复善而着之 

　　【 匣剑悲鸣具有截水挥空之气】 

　　○蓼莪增思卷序 

　　高应冕 
　　余读蓼莪增思卷益叹孝子之哀情而重嘉良臣之宠光也求忠臣于孝子之门有味乎言哉夫人情有所触。即有所感。有所感。即有所思。故曰悲者不可为欷歔。思者不可为叹息。言有感也。故读屈原传便欲流涕读荆轲传便欲轻生夫岂有所谓哉千古同心一触则感心生焉况孝思无穷尤天性不能自巳者此瑞泉张公所以感皇言蓼莪之锡而增思也公少孤力学每一念则吟吟嗟焉复簌簌泪下不止欲报罔极无由也尝私语曰无父何怙无母何恃父母岂不欲顾复我哉天无私覆地无私载天地岂忍孤我哉吾思夫使我至此者求之而弗得也每一念则又盈盈嗟焉复簌簌泪下不能止暨登第则愀然曰紫泥之函将谁报哉寻授令长职则又叹曰子路负米之言良亦悲哉寻又擢谏垣则又叹曰使吾父母在必教我补衮拾遗正色立朝为骨鲠臣今何赖耶适皇上推不测之恩荣及所亲公出佥宪山东值考满授诰赠之典又捧而叹曰皇恩浩荡哉皇言渊微哉使我父母在当先置冠袍带舄贮华笥诫苍头驰归昌江上使二亲得荣君之赐北面稽首称谢焉庶几荷君恩以报罔极之私。奈何禄不逮养而今地下矣。知耶否耶。皇言蓼莪之锡。能不重增吾思乎。缙绅学士闻公言益怜公忠孝之情咸作诗歌咏叹之属小子序应冕子曰　朝廷褒宠劝励臣子之意岂不厚哉荣者身又显其亲而又推见至隐使时孝思何其恳切周悉如此耶宜公感叹兴思以彰　圣朝尚孝之治亦不能自巳如此所以为良有司则宣仁布惠▲转思转悲 
　　为谏议则宣猷効忠为藩臬台则随在皆以清介气节为时重移孝为忠未可涯涘真无媿臣子之心矣余又窃疑之昔王褒诵蓼莪。则三复流涕。不忍读。公今感蓼莪。则三复流涕。不忍不读不忍读不忍思也不忍不读不忍不思也葢王褒不忍思而公不忍不思何哉读兹卷□当先察其所以思与不思之由。而考其时焉。则公之忠孝不尤彰明较着矣乎。此或公未发之微意云 

　　【 读陈情表而不澘然流涕者其人必不孝吾于斯文乎有感】 

　　○蟠桃图序 

　　薛蕙 
　　大精□纯粹之气。实蕴殊庭。寂寥希间之年。乃生神物。披图按牒。骇耳洞心。想灵异于虗无。得形声于髣髴。如其品汇。可得而言。若夫圆丘之麓。侧出甘泉。增城之巅。藂生建木。金蕋葳蕤而五色。琪树璀璨以三珠。帝女则碧艹分形。天孙则白榆匿影。西昆若木。擢重本于金枢。东海搏桑。扬修柯于日域。八桂成林于炎野。五芒含秀于钟山。标美则环鲜丽伦。核用则迂大弗切。至若交梨火枣。本之则无。沆瀣朝霞。搏之不得。化牛之梓。厄斤斧而为薪。伏菟之松。病雪霜而变石。桃饴岂荫年之药。鹤髓岂续骨之膏。九月入山罕逢威喜。三宿他发罔致玉灵。猥有嘉称。未名真物。肆编深于仙箓。信美丽于蟠桃。历盘古而叵测。迨炎刘而始出。青跗紫裹结根瑶艹之阴。玉袖金盘。献实承华之殿。周穆至而空返。汉武覩而先惊。玄圃深岩。不假开明之守。溺流阻绝。宁余方朔之来。亿万岁之根株。三千年之华实。春秋未远。讵论庄叟之椿。晦朔多更。方哂羿娥之桂。孕元精于无极。冠众瑞于堪舆。绘彼灵柯。颂兹寿母。皜然白首。不戴胜而穴居。烨尔丹颜。怕　谖而右臂。蓬山行药。久陪阿母之游。沧海成尘。重预麻姑之宴。徒効长生之祝。愧无绝妙之辞。 

　　【 学问人作骈丽语亦无花肉媚眉之态】 

　　○潜学编序 

　　陶望龄 
　　黎州征君邓潜谷先生笃学嗜古隐德弗曜着为诗尚书三礼礼记绎春秋通函史　皇明书各数十百卷咸镂板传于世余文尚若千万言编曰潜学藏副未行其高第弟子旴江左公景贤以侍御史持节按浙至会稽从帐中以授郡理何君三畏教谕项君元□校而刻之而望龄受命为序序曰古之学者其术简。其该统愽。其所就精。求之有本。会之有归。如场师种树根茎尺寸。而枝干旉实具焉。夫学以为道而巳。殽为事。事载为文。六经古人之事也。其始特若后世诏教笺疏之章。乐语涂歌之向。方舆职官之志。掌故仪注之文。编年人政之记。太筮稽疑之书。朝家所载。俚俗所传而圣八有以见天下之情以为其精实微眇寓是也所言即所用。所用即所明。施之成务而即谓之道。语之成文而即命之经。道德政事文章之涂常出于一。取之有要。故不烦。为之有方。故一成而后世无以尚焉。三代而降道丧术乖而汉诸儒犹授受一经依以敷言持议断狱决疑于时政治醇固文章尔雅尤名近古如故国旧家之余守其宗器袭其衣冠其典刑气象有足述也道又下衰于是朴学专解诂词家工藻翰儒林文苑画为二辙况暇语道德政事之同异乎　明兴一以经术设科而帖括俳偶所诣弥下弘正间修词家蔚起吐弃故烂更命古学于是古文经义之文又判然为二矣然唐宋巨家取法庀材皆元本六籍金陵眉山辈虽名为文章士而精讨创构其勤过于老宿以故其所著酝涵浩愽往往可诵近之君子其为经义羔雉而巳为古业剽攘而巳其专不及汉儒。以愽又远逊唐宋当治经既不暇古业为古业又不暇求本于六经閧市集潦积。薄流浅佻侻而鄙俭。葢经术艺文之道。至此而交受其敝。潜谷先生据道也实矣然后绎之乎经离经也通矣然后函之乎史肄经史也洽矣然后摛之为文其文意行理遣而命于法疑立万行而余于态庄言雅奏而极于情若茧丝有绪布帛有幅纩有温珠玉有泽葢　明兴以来为六经之文自先生始而景贤氏蚤岁负墙发五业之篇笥聆三长之雅论躬禀度律妙捐罤筌师资所契畅于事业所谓求之有本会之有归于斯乎征焉夫先生教民诏之尊师以示厚也景贤按治吴越身先美化振幽抉隐旌淑治奸所以风厉镌晓其道具至厥有章设动称先师如临之敬严于手泽一出一入每奉以俱而又锓梓布传嘉惠来学俾海内读先生书者覩其大全所以反俗浇薄归之于厚旨甚盛也予高先主之风而悦景贤之义敬为之序云 

　　【 本图驱学究为经生却反驱经生为学究不能不深括帖之憾】 

　　○刘子威先生文集序 

　　余寅 
　　葢昔者尝窃疑之我　国家立隆铄业盘以浩昌殷纶焯起视汉西京不啻百乎过之皇皇哉其精神殽于天地贲于川岳房盎于方域而泄越于吾党谓宜其人上追先民一当作者乃今不过三四公耳汉西京未百年而太史公司马长卿巳雄太若此我　国家二百余年如两公者几人其它若董贾邹枚诸公亦各以其巨奋兴而吾党辄卑之无论夷考之今复几人似诸公者葢吾独以刘先生之为烈然先生能以其西京胜。而又不特以其西京胜。上之若左氏三闾大夫南华老人韩之孽公子举今人所不能诣绝者先生率该之而彬错出之西京而下又先生最胜之余事邪夫世下诸閟记。不足属先生目也。使天上有箓。若霞宫丹甲诸等。先生尽耿诸其胸矣。使地下有藏。若汲冢覆釜诸等。先生又尽耿诸其胸矣。先生奈何不独轶千载胜　夫文亦人难言矣其肇也因体其放也繇充其究也缘化夫文未有不繇初授者也必有砰礴之魄焉。必有诞曼之气焉。必有鸿亢之观焉。必有陵潏之纪焉。必有疏越之步焉。必有纡谲之注焉。然而得之则其赴之疾也。然乃不得之则率以舒也。然而至之则其忘也。然乃未或至之则无犹有图也。刘先生岸然矫直冥心徤志厥力孔肆机倪厚忘壹乎其未之张也总万于翕也微至乎其意忽而电流也锷错而白日寒也其芒骇夺人而不缺啮也神鼎铸而奸怪毕鳞也鳞常飞不可狃也味以剂之故可酌于皇庖称禁御也又可以歆草泽之癯使猎猎不止也声以永之巨不为覆细不为淹立均而出度也既其既矣犹若未杪也顷刻而盈吾意卒归于无也吾观古人善诡而之于诡而辄而无复之善佚荡遂之于佚荡而辄而无复之善托讽遂衍而托于风而辄而无复之无复之是以至之至之卒以一品圣此无他古之人得全于不好兼今之人失全于好兼故今文可镜也。论创始则强。论极势则弱。论穷变则强。论精理则弱。论峭拔则强。论玄化则弱。论??纤裁则强。论洪鼓则弱。刘先生之为烈然也者岂非以前三者备兹四者克宅耶吾又窃疑之今天下率上▲奇正不□论文□干强□ 
　　其曹好曹嘈也嘈然唱以其响使天下亦嘈然奔以其响不顾其泰侵而爽于孚刘先生若罔闻斯辈也修之墨墨宝之仡仡无所缘而为闻于世乃其闻远矣或曰名恶乎薄之今之为标后之为楷也恐不在刘先生是恶睹吾刘先生夫使千载往者与其千载来者论子以为何居当子云时畴识其文者乃今桓生之言信不信故吾谓刘先生千载人不直论我明氏者非苟为诩而巳也夫吾与子之骨恶能待诸 

　　【 落纸有压鲸之势其腕力亦与子威相敌故洗发峥嵘如锦濯蜀江而鲜涤以他水则锦力弱矣】 

　　○李霖寰辽东奏议序 

　　黄辉 
　　予读李公抚辽诸疏喟然曰微公且有辽乎然岂惟辽哉辽之隅泣久矣往闻之边人曰辽无塞以堞画胡耳沙日荒荒马蹄蓬根膻风曀天寒磷昼流犬化为犴骴视路人是时独中虏而既若此矣又况乎祸絓于倭也辽亟虏天下无预以天下救朝鲜辽乃当十二三又为枕席而过天下之师以气息才属之辽而首有戴肩有任腰有絙其不僵者一发耳。所以犹能辽而至今兹者右屯之守坚之也虏视右屯不啻口中之虱然驱数万骑直走三里城下环攻之八九日而不能甘心焉者镇武之捷夺之也假令镇武无功则我益靡虏益进右屯以往可坐而蚕食矣我且不能辽何暇朝鲜朝鲜尽则倭又一虏也更数年无辽矣然则镇武之功。天下之功也。初公至辽辽不能为人公为之请饷辽用有腹请马辽用有足料士训勇辽用有手殊戍于邮辽用有血脉明斥堠严侦谍辽用有耳目核功罪必赏罚辽用有气而公噢咻督励时则父兄时则师帅自为心胆乎其中于是乎辽 

　　○楚游稿序 

　　利瓦伊桢 
　　新安方子公年十有九。而为楚游。不得志归。迨三十而再游。则已称诗。与四方能言之士相酬倡。而会其里人潘景升客楚。子公就之学诗。诗弥工。乃裒其诗名之楚游。而谒诸不佞曰今天下薄游士。而文僎游道日广。意知日益。今天下惟楚不竞。而文僎游楚日久。所入日深。夫家有敝帚享之千金。文僎沾沾自喜。独是编耳。皆楚之赐也。则安忍忘楚。先生其为我序之。以嫮鄙小县。假宠多矣。不佞问子公。子诗所得于楚者何居。子公对曰。楚方城以为城。汉水以为池。组甲被练前茅。虑无中权后劲。折钩喙以铸鼎。戮鲸鲵而封观。可谓强矣。文僎游焉。以治吾诗。而气不欲馁也。楚七泽案衍澶漫楩楠杞梓。金石竹箭羽毛齿革。果布之凑也。商贾列肆。百里。车舟。千里。衣食天下。可谓富矣。文僎游焉以治吾诗。而蓄不欲寡也。自巫峡。瑶姫。江妃。汉女。以来。妖冶佳艳。实萃于楚。靡颜腻理。丰肉微骨。长发曼鬋。小要秀颈。含睇宜笑。美貌横生。于是为激楚。结风。阳阿之舞。为涉江采菱。驾辩。劳商之歌。微辞相感动。精神相依凭。惑阳城而迷下蔡。可谓姣好矣。文僎游焉。以治吾诗。而情态不欲乏也。其居。则有药房。辛楣。桂棘。兰橑。曲屋。步□。层台。累榭。冬燠忧寒。网户朱缀。刻桷而画龙蛇。其服。则有衣。芰荷裳。芙蓉。带。长铗。冠。切云。纤罗。雾縠。阿锡。纻缟。五采。若英。若神仙之髣髴。其食。则有五谷六仞。蕙肴兰藉。灸鹄。烝鳬。臑鳖。炰羔。粔籹。蜜饵。凉酎。冻■〈酓欠〉。宜城。醹醁。恣所择。而无厌。其香草则有兰九畹。蕙百亩。江蓠辟芷。申椒■〈艹困〉桂。留夷结车。薜荔胡绳。秋菊落英。木兰坠露。芳晻霭而袭人。可谓华整精微矣。文僎游焉。以治吾诗。而味不欲薄。色泽不欲枯。追琢不欲??来曼也。楚俗好鬼而重巫觋。祝融重黎云中君湘夫人山鬼河伯。东君司命。国殇之属。蹇修所媒。灵氛所占。须云际而宿帝郊。骑白螭而驾青虬。飘风先驱。冻雨洒尘倏来忽逝。翱游周章。可谓奇诡矣。文僎游焉。以治吾诗。而兴寄物象变不欲穷也。文僎恋恋楚游。职是故耳。不佞骇然曰。异哉。子再游楚。而尽举楚之所有。为楚人者不亦难乎。吾将命四封之吏。闭关而谢游客。而又何敢为子序。使远人生心。子公对曰。文僎之与楚游者。其故实也。耳得十九。目得十一。今资用乏绝。去楚而归。状有愧色。顾其囊中草隆然起。使奚奴负之。无致羞涩耳。先生不鄙夷而教之。他日更为楚游。夫宛委金简。玄夷苍水。使者之所秘也。大酉小酉。周穆王之所藏书也。三坟五典。八索九丘。左史倚相之所读也。江汉之风。列于二南。周文公之所润色也。离骚赋些。宪令屈原。宋王景差之所作也。鸡次之典。蒙□之所负也。春秋传国语。左丘明之所著也。阳春白雪。客之所歌于郢中也。将从先生卒业焉。不佞谢而曰。子前所言哗嚣之美也。子后所言楚之宝也。楚人所愿学而未能也。顾其存者。仅仅二策耳。即幸而得之。既以与人巳愈有何吝于吾子。姑为子序。今所得于楚游者而巳矣。 

　　【 披文相质机杼天成若三十幅共一毂?足骨骹菑薮可规可萭可水可县可量可权】 

　　○陈将军诗序 

　　利瓦伊桢 
　　往予分守虔州今永宁陈将军有容方擢武科第一与之揖让问荅美秀而文读其论策尺牍皆斐然有意以为是少年书生未必优戎寄也明年君成武进士第二人为都护分阃所至有声其在闽时士脱巾而躁蹋郡守门有容跳身出解散之粤西思明诸夷负固不宾兴师问罪猿鸟之径蛇虺之穴虎豹之林山水毒淫甚于饮鸩烟雨瘴疠恶于跕鸢箐棘轧笏巉岩斗绝机弩蔺石吹蛊含沙壮夫动色蹜足有容毅然先登师行千里如袵席上过无敢私民家编管秉秆者其威令如此批亢捣虚前无衡陈诸将多以首虏为功有容所斩馘纔二百许所招降部落八十有七所全活老稚男女一万二千四百司马程功有容复为第一人太史公意张子房魁梧奇伟顾类妇人好女以貌取人几何不失之有容今年有容以其游闽粤所为诗遗余余以按诗三百篇所称引诸名将事其意气发扬。则击皷其镗。踊跃用兵之槩也。其规模儒雅。则朱芾斯皇。有玱葱珩之风也。其格局严整。则师干之试。四骐翼翼之饬也。其词句华藻。则贝冑朱綅。朱英绿縢之丽也。其结构密致。则游环胁驱。阴靷鋈续之工也。其兴寄微婉。则杨桺依依。雨雪霏霏之感也。其神情恬适。则萧萧马鸣。悠悠旆旌之致也兵家诗家若交相为用而两相成矣曹氏父子上马横槊。下马谈咏。傅修期上马击贼。下马作露板。周罗睺执笔赋诗。还如上马入阵。不在人后。史册书之传为美谈。永宁诗可埒古人。其于天下奚啻不负衣食而巳耶。葢自挽近世左武右文而志富贵利达者因是以生规避若吕安国欣有文授王敬则以读书不过作尚书郎令史彼其所为文犹夫俗人耳所为武犹夫老兵耳何当于士君子之林乎以有容集较其行事世安得薄武人。又安得讥文士无用。至令文武如矛盾不相谋也。 

　　【 掞天掷地珠光玉洁之文】 

　　○武试录序 

　　虞淳熙 
　　臣一切竖儒悛悛　上左右横经晳义从容便殿间一再出典试儒人耳则鳃鳃惧无当夫儒臣所事也犹惧无当乃　上顾独谓其师不具文事武备耶来汝某尚出而典试武人从某住某或具体师氏乎然臣乃兹益惧无当夫武人之师吕望臣师见为发扬蹈厉命曰乱臣以俪唐虞叹才难焉夫何叹叹德也德之不诣而发扬蹈厉之巳蚤。臣诚不足以观。况其徒衷不测之心第知胜敌耳无论胜怠胜欲矣七书之外罔识丹书。而窃附师术。以几推毂。臣愚又何以观之。顾业巳被命不敢辞退而受事事竣退而受简序其后则拜手稽手扬言曰于昭　圣武殆书所称作之师者哉当今万■〈宀禹〉谧宁所贤输款易名而徼爵号解辫以问冠履世际升平　主上无所耀其武然圣德英毅间亦引强驺发轩辕逊其五兵至占风候气申固边圉则畴人谢不敏曾未尝命臣等讲读韬钤诵膺扬之诗也是天授非人力也无何而剑挺閧于吴市戟鋋淬于滇池流镝鸣于幽蓟天聪天明若察来以着象者是以七萃九军之杰远迹非熊如风从虎息心豪懻思鬯　皇灵都肄则试弁举关即戎则负兰投蔺乘敌则坐甲枕辔人人干城腹心矣此臣得之骑射者犹未也李广饮羽。不加卫霍。曹彰擗象。名劣羽飞。羊卢抟■〈扌必〉。望绝敖曹。彼其称力宁如称德。及观诸士壮猷奇策。潏乎靡涯。有素书不为深而阴符不为玄者。抑又何雄视千古耶。夫发扬蹈厉。可以教佽飞蹶张。不可以训逸材之杰。非夫　圣武维扬。安所得是材而埏埴之。愚臣伏观化源何敢深疑埏埴之士将庶几幸免于惧虽然臣犹虑诸士窥天测海未尽大观也往　皇上数幸太学诸儒瞿然顾化然而抡材登俊尚惧勿称今此期门材官之流岂其亲炙王度见而知之乎臣忆九年大阅　上诏侍臣叶仁义礼智信庸作歌纪其盛夫五德者德之诣者也。文事武备。于焉衡概臣师得之以冠百王吕望得之以陈丹书存之斯为理而聚之繇于敬是故敬怠理欲。吉凶之门。凿凶门。操凶器。贵从其吉。师中有吉。汝其务之。五者一得。大白遥徙。葢尚父不能毕其▲总是缉熙一脉此太公所以为见而知之 
　　词我　皇上□绎而昭宣之。诸士独得不闻乎。闻之胜怠则无败礼闻之胜欲则无败度。无败之行是为全胜。推毂全胜是为得士。得士者昌。夫复何惧。臣之愿也。尔诸士他日列环卫奉禁御盍相与言上曰高皇帝之置军府。有稽义稽礼稽智稽信五司焉。惟陛下其自得师。彼六王媲于十乱。五者之效也。诸格剑梃销戟铤返流镝成六王之勋明五者之效臣藉有灵宠安问私惧且诸士虎臣自命方取万姓之阽危震慑者而底定之使无□侧独奈何贻臣以惧又不图报称哉 

　　【 主敬之学久蒙腐儒皋比得此洗发始知尚父鹰扬亦从此中得力渭水阴符洙泗俎豆可同堂共讲战胜不独破孙吴之谲且足息洛朔之争】 

　　○五岳胜览序 

　　虞淳熙 
　　管夷吾书载天下名山五千三百七十葢靡不宗五岳云自无怀氏以下登封者七十余君意乃不在游独平子向平所思所期语涉游览冀选胜而娱焉然未覩图纪也近世有岱史岱宗记五岳记游名山记而王恒叔太仆有游岳图文附以异迹质之舆乘桑郦诸家言一日卧游未能周五岳矣况复骋亥步庄运专胜游婚嫁之后哉乃今从杨生尔曾受施存缩地方寸晷五游一何幸也子舆氏有言孔子登泰山而小天下繇斯以谭昊帡所覆吐符降神如昆仑广乘长离丽农广野诸岳俯睇之五拳石耳内而九烟。微而疋练。讵足当河目之四营乎。而黄州孔子之山舄迹在焉。又将之楚收太和纳于岱麓。不乃最胜之遗事耶。蹑一岳羣岳尽赴。圣人览胜之要如此。顾吾目力不逮颜渊庶几见之缃帙则杨生之授是矣夫小天下当亦有方岂必离朱为师吾往读稗书山阳女子乐山而殁瘗久波斯剖其心玉莹作美媛倚栏观山状乐而影彻遂同嵩丘达摩之壁有情无情交涉入固然也惟兹五岳五星五帝之神其精中曰寿逸北曰登僧南曰丹灵峙东曰圆常龙西曰浩欝狩而将军之主胜者并着姓名龙鱼河图可征矣瞑焉■〈目替〉焉神与神游景光内映灵扄运寸岳容绘呈斯芥纳须弥之喻胜不待选而集殆小天下之方非耶受斯方也者即倒绛囊投真形圆安问楮素苐混混野马间京尘市尘醉乡温柔之乡移塞虚白曾不若披图采胜问程杨生之足浣黄埃涤缁氛矣余亦混混者车生耳蓬生心即闽中五岳不窥比仲舒之园恃▲风烟缭绕 
　　胸中向无五岳。申甫百灵。宁遐遗我。倏入此帙。类陈季乡之入寰■〈氵羸〉图将杨生为终南叟叶舟导我耳帡覆下讵少我辈人。作游侣。不寂寂也。 

　　【 昆仑顶金瑟玉箫更有千岁桃花香来破鼻】 

　　○拟庚戌会试□举录序 

　　王宇 
　　今上庚戌秋羽林材□暨诸郡国良家子复届武试集阙下上俞司马请如格试骑射巳又进不失正鹄之耦若而人命臣某等发策视所置对甲乙之既籍百二十人以献醮当在臣夫今跗注君子所牢骚不能平者非惟文法之密与文吏之尊耶考之兵家言将自智信仁勇廉以至卒伍车骑攻围进退其因天用地莫不有法是法者将所自出也当草昧初英雄群起。其不安于粗耰。志宁可知耶。一旦俯首受事。称爪牙。授单旅。倘不提以三尺。则何道以屈群力。迨武功定。文教兴。吹箫屠狗辈。咸用□谢。而后世振与玩皆不可知。振虞过黩则无经。玩虞过薾则坐削。而纨袴世冑夫。且为括而蹶。为陵而溃。则何若设衡悬度。牙错钩连。一付诸文墨之吏。绳其步趋使奇不至窃衔庸有所赴的以长得震迭敉宁之用则文法文吏何负将哉且姬吕二公皆开周元老也以彼周礼郁郁丹书炳麟而鹰扬斧缺武节烂然其后吉甫归镐张仲为宾樊侯城齐吉甫为诵此以知文种武植。原▲□言一何奇 
　　无轩轻。登坛乘障者无亦实有所缺失。以欿法中轶法外而补苴弥掩之不暇。文吏因而持之。则过有所分矣。偏轻重之极无不返者今障鄙多虞兜?牙?金?吐气比者辽左匮弱　天子注意武功诸士适丁其际政使奉国家所立法为凖。庙堂所立监为师。无事投醪。有事援鼓。戎索无偷。军实必讨。即一切擎曲无所用。其谁敢苛焉以速官谤。则奉法有状而自竖不瑕也。且虏骑薄都城鸣镝几及甘泉宫非　世庙时庚戌耶建夷之跋扈也赖首之鸱张也卜虏之首鼠也虏运即不盛而且萌矣朝鲜之役大创未复琉球见吞闽海震邻要以释外惧毖内修是敌国外患所为有益人国家诸士岂无抱不必然之虑思奋发为天下雄且今兵空于伍饷空于储非殚力图新势必不振而或谓天听弥高邀旨实难不知古有收合二邑复七十余城偕往三十六人下五十余国或出猎焚积因敌人粮或约众胜敌以家赀赏者皆何人哉。夫逢时籍资以立功树绩。犹顺风呼也惟至牵掣枝梧之际???披捣保聚之奇是文法之不能絷而文吏所不▲真正英□定露□□ 
　　及缚者熊罴之士。不二心之臣。其或计及此矣。 

　　【 先生之言非为银不律解过正欲金镤■〈金辜〉有以自建耳今疆埸多警岂容债帅借文法以自覆耶】 

　　○竹箭编序 

　　屠隆 
　　竹箭者吾大越之羙也吾大越实以此驾劲吴王君者吴人吴人名编则曷不取彼菰芦而掩吾竹箭为王君葢尝游越绝而遂掩之也君发蛇门由御儿港东渡钱唐取道西陵然后浮甬东出海门望三神山而归复遵会稽立马百帆秦望之上慷慨吊范蠡计倪诸君皆不在而所谓竹箭者独蓊郁如昔于是感而欲掩之也以君磊块发为丽辞吐为佳言是宜早致云霄鼓吹人代乃夷光卒于浣沙郑旦终于采葛亦足嘅矣逞其雄心跨越江海既以挢举菰芦间又欲掩吾竹箭而有之嗟乎君欲良奢矣虽然吾大越有物。赤堇之山。破而出锡。若耶之溪。涸而出铜。雨师洒扫。雷公击橐。蛟龙捧炉。天帝装炭。太一下观。若是者君能并掩而有之耶。有之则仆请以一矢从公出云门寺射虎南山矣 

　　【 疏宕浏丽号幽吹而霭春云】 

　　○舆图要略后序 

　　屠隆 
　　夫古今之所以欲知舆图形胜者大要不过四端帝王定鼎也英雄经略也将士战陈也高逸栖隐也帝王定鼎欲据形胜占王气扼险要制万国立子孙万世不拔之基至重且大也周都洛邑天地之中阴阳之交会道里之适均玉帛攸同筐篚辐辏信王者之都也然议者以为洛邑广衍无名山大川之限四面受敌有德则易以兴无德则易以亡故汉娄敬说高祖从洛阳徙都关中关中金城千里天府之国左殽函右陇蜀披山带河四塞以为固卒然有急百万之众可立具阻三面而守独以一面东制诸侯岂惟娄敬张良亦有之当时持别议者又言周王数百年秦二世即亡安在其为金城天府此亦似有理哉其后符姚都秦秦之山川险要非有改于昔也而皆不如汉之长久推斯以谭帝王之保世永业。或者有不尽繇于定鼎者耶。汉唐都关中当时土风物产盛于西北江淮吴越尚属边夷故都秦雍为便乃今则雍州瘠荒无复往时长安之盛而东南风气日开生齿日繁货产聚于江海财赋甲于天下若都关中则僻在西垂地阻关陇东南辽远运道不通吾未见其便也建康王者之都昔人谓钟山龙蟠石城虎踞郁葱王气自秦时凿之厌之亦东南一大都会然僻在江左难以经营中原六代偏安皆不能混一天下是则然矣而我　太祖实自金陵混一区宇则知六朝之偏安良由人主之无远略非地形限之也北平虽称天险世沦胡虏俗染腥膻若非我　成祖始封于燕万年定鼎未必决于此地自　成祖徙都都城雄坚▲是破堪舆之说 
　　皇居壮丽北控沙漠南带青徐山川增奇基业永固烈矣盛矣然愚窃以为边界堡塞密迩虏庭胡骑长驱朝发夕抵居近虎穴地邻龙湫当其全盛虏贡市纳款不敢生心万一奸谋叵测能无剥床萧墙之忧乎大都帝王有道纲纪修明威令宣布则虽奋迹徒步不阶尺土可以肇造鸿基僻处遐陬全无形势可以弹压疆宇不然揭竿斩木可推殽函攀树缘崖可度蜀道险不足恃也历代帝王其祖宗以徒手取天下而其子孙往往以天下输他人古云在德不在险▲亦堪■〈木巳〉忧 
　　尽之矣英雄经略。昔吴王夫差拥吴都茂苑之盛。擅江海鱼盐之饶。控水犀鱼肠之利。统艅艎舳舻之师。国富兵强。雄视天下。越王句践败亡之余。仅存残喘。甲楯五千栖于会稽。此其大小强弱之形。相去何如也。卒之夫差以奢淫亡吴。句践以忧勤霸越兵力果足恃乎秦始皇仗雍州形势。并吞六国。统一四海。自谓千万世无穷之业。一夫作难而七庙隳。沙丘之骨。犹未寒也。项羽独据徐沛江淮东南要地。置沛公于西蜀。限以巴江。阻以栈道。西楚霸王之业。屹于泰山而四维之矣。然而蜀兵一起。还定三秦。席卷天下。汉龙兴而楚猴灭。何其反掌也。吴王濞当天下精兵处。采山为铜。煮海为盐。享国富饶。连合七国。其锋不可当。亚夫奋臂一呼。诸国散走。奚翅发蒙振槁哉。乃若熊鬻之开楚也。柏翳之启秦也。泰伯之肇吴也。诸葛之治蜀也。窦融之保河西也。刘虞之抚幽州也。王猛之理苻秦也。张轨之据西凉也。李雄之君蜀汉也。公孙之守辽东也。钱镠之总吴越也。皆斩荆棘。披荜露。立纲纪。布恩信。化畏涂为乐土。易弱邦为强□。□伐被于当时。声名垂于后世豪杰经营何择于地乎开天辟地疆理九州岛其最大者莫如神禹四乘所至无遐不到无危不涉无幽不探无险不扪山川郡国与图扼塞悉了了而罗之胸中作为禹贡一书犂然指掌豪杰有志经略乌可不考镜地形土风括其梗概也大扺西北风土硕厚。其人物敦大而淳朴。东南风土清弱。其人物韶秀而轻俊。此其大略也。秦晋雄险。其人壮悍。燕赵强大。其人慷慨。齐鲁庞厚。其人椎朴。河洛中土。其人冲和。巴蜀险阻。其人峭利。江淮澎湃。其人儁标。徐沛战场。其人刚猛。荆楚广腴。其人迅快。三吴秀润。其人华浮。越国吴风。其人近靡。豫章瘠土。其人俭陋。七闽饶沃。其人腻柔。交广炎州。其人漫散。滇南辽远。其人闲适。贵竹僻绝。其人质野。葢土风从古如此。乃近代以来地气稍变。燕齐秦晋之间。向称庞厚。近则朴渐趋华。拙渐趋巧。脂韦妙捷。有东南人不能窥其藩篱者。而东南间或有直戆西北风。又不可以执一论也。晋之平阳蒲坂。秦之雍岐。经尧舜后稷公刘之后。今不复见有帝王先圣风。而咸阳渭水。▲□风会淳漓之变 
　　亦无复秦汉旧时富盛。洛邑天地之中。今其人民亦不见冲和秀雅。独以椎胜耳。齐鲁仲尼之乡。文学其天性然。太史公尝言之。今何寥寥也。燕赵自荆卿高渐离后。多慷慨悲歌士。近亦无有。而吴越在高周时号为断发文身蛮荒之地。不与中国冠带之盟会。今诗书文学。遂以彬彬秀甲天下。特嫌其文胜而稍不实耳。闽楚文学顷亦有吴越风。殊不似当时所称蛮俗。固知风气有时而开习俗有时而变也沛砀徐淮间。亦　国家承平。久不用兵。其人不习战鬬。勇悍沉鸷之气亦减。而浙自嘉靖时被倭患惨酷。士卒稍稍练习武事。今遂称浙兵。吴从倪瓒顾瑛文征明祝允明以来。诗画器玩清雅风调甚盛。闽自考亭豫章自新建过化。士大夫往往好谭性学。乃知前人风烈近则渐摩远则湮散自然之势也。善为治者因势而利导之故风土不可不知也将士战争必相地形险易某处平衍可以布阵成战某处深阻可以藏机设伏。某处高阜可据成建瓴之势。某处雄壮可守立坚壁之形。某处为首尾当乘要害以制敌人。某处为腹背须置奇兵以防冲突。某水通某川可以顺流可以决灌。某路达某地可以潜渡可以直抵。某处之人长于某技。勿以我短而犯其长。某处之人短于某技。宜以我长而挫其短。荀卿曰齐之技击。不可以遇魏之武卒魏之武卒不可以遇秦之锐士秦之锐士不可以当桓文之节制桓文之节制不可以敌汤武之仁义言兵以地殊也鼌错曰上下山阪出入溪涧险道倾仄且驰且射风雨罢劳饥渴不困此匈奴之长技也平原易地轻车突骑劲奴?月长戟射疏及远下马地鬬剑戟相接此中国之长技也言技以俗别也陆战之能。南人不如北人。故王玄谟败于滑台。水战之利。北人不如南人。故曹操困于赤壁。三面可守。一面制人。故养人卒并六国。出可乘胜。入可阻险。故汉高昭烈卒成帝基。不径入关而先据陈留就积粟。郦生所以佐王业。将渡河津而略南阳下宛郡。张良所以开帝基。西筑甬道。属大河以拒楚军。东屯巩洛。守敖仓以示形势。四百年炎祚规模宏远矣。陈余不阻井陉之险。故韩信得斩余于泜水。吴王不守武关之隘。故亚夫得破吴于殽渑。陈豨不据邯郸阻漳水。故军败代地。英布不取吴楚并齐鲁。故困蕲西蜀。汉不塞阴平之口。故后主降于邓艾。梁人不收采石之渡。故武帝困于侯景。战阵之在先据地形也尚矣是以萧何甫入关而首收图籍知天下户口阨塞识先众人功高诸将以此也高逸栖隐或不受国君之征聘养志山林或脱迹尘世之浮荣专修性命或借山川之映发抒文藻而品题故大禹有山海经。周人有越绝书。郦道元有水经。东方朔有十洲记。汉人有三辅黄图。王子年有五山记。周处有风土记。王存有九域志。杜光庭有洞天福地记。真诰有金坛林屋记。盛弘之有荆州记。常璩有华阳国志。徐灵期有南岳记。程大昌有雍录。近世有方舆胜览。一统志。名山记。由赤县神州以及大荒之外考究载录之详矣一丘一壑石隐终身者足迹不必徧九州岛居室不必托五岳昔人讥支道林云不闻巢由买山而隐是也然无论名山洞府通都大邑遐陬僻壤但有圣贤豪杰。名人高士。孕育栖托者。故宅旧迹。往往历千百世不可磨灭。而古今鸿章佳什。勒石摹崖。流辉山川。照耀天地者。亦若为神灵呵护。垂之无穷。一瓢一笠。踪迹所寄。不过名山片石耳。而后人必指之曰某山某高士之所栖隐也。某山某名贤之所经游也。某山某文人之所题品也。而栖真修道飡霞绝粒之人。亦多择洞天福地而居之。抱朴子谓小山僻地乃妖邪所凭怕妬人成道而思娆害之惟名山洞府正神掌治好助善人护法卫道故修道者所宜隐处洪崖居西山。匡俗居庐阜。广成居崆峒。浮丘子晋居嵩高。马明生居东岳。龙威丈人居洞庭。魏王子骞居武夷。真武居太和。司马季主居委羽。张辅汉居皂合。皇初平居金华。王玮玄居林屋。羡门子居蒙山。沈文泰居九嶷。周义山居金庭。王褒居阳洛。何侯居苍桐。王进居马迹。葛由居绥山。平仲节居括苍。茅真陶都水居句曲。王子年居倒兽。刘纲居四。明许远游居悬溜。萧子云居玉笥。孙登居苏门。徐灵期居衡山。单道开葛稚川轩辕集居罗浮。孙思邈居峨眉。侯道华居中条。罗公远居青城。闾丘方远居大涤。钟离云房居终南。张紫阳居王屋。陈图南居华山至人成道度世皆有胜地神明相之上帝命之亦缘也数也夫建都也经略也战阵也在世之事也栖隐也出世之事也之四者皆有资于舆图舆图乌可不研讨也萧相国之收图籍。专为治世用。王子年之记五山。东方朔之记十洲。陶景弘之记金坛林屋。杜光庭之记洞天福地。专为出世资。合而言之者不佞也夫出世而或抱治世之略在世而存出世之心如是而后至人其几乎 

　　【 罗神州于指掌绘物状于毫端参时势而为言可以经文可以纬武】 

　　明文霱卷之三 

　　●明文霱卷之四 

　　武林刘士鏻羽石父评选 

　　序四 

　　◆序四 

　　高以达少参选唐诗序 
　　骚苑笙簧序 
　　合奇序 
　　岳王祠志序 
　　张氏纪畧序 
　　徐文长逸稿序 
　　颂节录序 
　　淇园序 
　　纪修苍浦园序 
　　姚孟长洞庭诸剎记序 
　　题徐大津制义序 
　　听草序 
　　王季重游唤序 
　　奇女子传序 
　　玉鸳阁诗集序 
　　卧游清福编叙 
　　王秋澄先生文集序 
　　游莫愁湖序 
　　史记序 
　　诸子序 
　　吴两阶文草序 

　　○高以达少参选唐诗序 

　　屠隆 
　　世之推英雄率卑诗曰士挟日月提雷霆鼓铸六合而成巨人名则有山河大业在安事诗诗即工如李杜高阳徒尔余谓推英雄言良是而未尽也夫诗者技也技故其道不尊令明王在宥以斗大印置豪杰将相仲尼南面颜曾列坐而进退两庑下贤人黄帝巨鹿之战光武昆阳之师两军相持长戈互云急矢▲□鸿戏□ 
　　如雨当其时诗固无毛发用措大持一诗向屠沽儿市杯醪片脔辄唾之不顾何如阿堵乃济日用夫诗安能与死龟之壳败皷之皮同价哉而学士大夫往往不废者何。夫天地之生物用风雷雨露尔而不废云霞夫云霞何用之有万物之生用牛马鸡狗尔而不废麟凤夫麟凤何用之有醍醐甘露。雪藕交梨。无疗饥之益。而有消烦之功。世并珍之诗于道不尊于用无当而千秋万岁不废故不尊之尊蔑伦。无用之用滋大。市杯脔则不如阿堵。济日用则不如皮□而舒畼性灵描写万象感通神大或有取焉。昔者赵简子梦之帝所听钧天广乐。李王孙木鬼耳。帝且召而赋玉楼焉。故知帝亦贵诗也仲尼手删三百篇鼓吹人代矣。而又自为倚兰龟山诸操。金石其声。故知仲尼亦贵诗也西王垂白云之谣。真诰着云林之什。伯阳平叔谭金丹大道。何与于诗而语语节奏。故知列真亦贵诗也大觉金仙修无上了义。即山河大地无所不空。乃其所为偈赞居然诗也。故知竺干先生亦贵诗也泗上亭长。平生以马上自雄。拔山扛鼎之夫。▲堪作诗家鼓吹 
　　即剑术且薄而不为。而为诗大风之歌。跌宕哉。虞兮虞兮。又何悲凉哉。隆中抱王霸之资。于人世固不屑屑。而犹托之梁甫以吐其风云之气。古壮士英物何尝不贵此道。独所谓推英雄者贱焉。渠亦无乃度才量力而曲护其短邪。夫诚自掩也何贱之有诚贱也又何掩为学士大夫之贱诗者代不乏而其称诗者亦代不乏乃诗自三百篇汉魏而下独推唐唐以诗登士士弗工诗则弗登故合山川之灵而毕其力以趋之有林卧读书数十年而后发之为诗者。取之千秋而收之词组。索之人外而得之□前。构之累月而成之晷刻。当其思涩呕血刳心玄鬓蚤白当其神来心旷气爽凡骨立仙略而读之则山川花月机杼有限徐而味之则飞云流霞意象无穷故语山川。则躁竞之意烟消。谈放旷。则郁结之胸雾散。洒以凊凉。则内热者饮氷。煦以浥辞。则苦寒者挟纩。赋边霜。则征夫霣涕。咏闰月。则思妇动魂。烟疾雄深。则风雨骤至。妙诣玄解。则神物下来。是唐人之所长也后世毕一生之精神于帖括以应有司何暇诗及吾成名为之未晚一旦进贤加首辄抗颜而称诗一篇甫出赞者巳在旁何其速肖也虽有瑕瑜曷由知乎古人读书数十年。以全力而凝神于千秋。今人生平未尝从事。以枵腹而求肖于一旦。又何怪诗之不古也。唐人诗如明月松间照清泉石上流野旷天低树江清月近人雨中山果落灯下草虫鸣夜静江水白路回山月斜此似常境常谈究其所以非腹有万卷胸无一尘者不能办奈何轻议诗哉楚高以达先生所选唐诗余得而卒业焉精且备矣昔高廷礼氏选唐诗品汇备矣而太滥约而正声精矣面多遗至李于鳞选更加精焉然取悲壮而去清远。求峭直而舍婉丽。重气骨而略性情。犹不无遗恨焉。先生所选精且备矣譬如鲛人入海所得皆珊瑚木难洵英灵之府哉先生为人耿介高旷风尘表物于世无所好而好诗宜其鉴裁玄朗若是后之学诗者请以兹选为宝筏可乎 

　　【 峨眉积雪阆风蒸霞】 

　　○骚苑笙簧序 

　　汤显祖 
　　太史公以屈平正直忠智以事其君信而见疑忠而被谤能无怨乎离骚之作葢自怨生也国风好色而不淫小雅怨诽而不乱若离骚者可谓兼之矣嗟夫此有道者之言也天下英豪奇磈之士。苟有意乎世者。容非好色者乎。君父不见知而有不怨君父者乎。彼夫好色而至于淫。怨其君父而至于乱者。则有意乎世之极。而不得夫道者也。至于宋玉景差之招魂贾谊之吊屈虽废兴异时有所愤恻迫发于其中一耳。厥后招隐哀时思沉调急先汉之人能为楚声余则赋而可矣故赋者骚之流而微异者也榆林杜君韬武以武爵贵介公子躬上将之姿而好左徒之业为五岳游楚词山中吟数卷名之曰骚苑笙簧其自序则以屈原离放伤悼家国有所不平而身当国家盛际信而蒙信忠而见忠无牢骚伊郁之思有潇洒优悠之致引模拟义宜与骚远原其摅怀述志时而放言独往亦未有远殊也诚有然者羽人乘游则阆风昆仑之轨也餐霞兰生则云中堂下之思也次第有作靡不流离炫烂窅藐偃蹇就中辞义曲致宛为正则之遗葢无所好而自不至于淫。无所怨而自不至于乱。至其音清节和。无携无逼。真有气逐指而成笙。思在口而为簧者。殆非悲笳横吹之助与。予有概乎此风雅之道息声貌流绝屈大夫独与其弟子依诗人之义隤源发波崩烟决云。为千秋赋颂弘丽之祖文则盛矣。当其时尧舜道德之纯粹。未得为怀襄用也。言杀张仪止王无西而止。顾是时楚独无将其将唐昧景鈇辈战死。武安君且来。屈子之材诚用。固▲屈子心服 
　　亦未能当也。葢文盛武不能无衰。赖封疆之灵韬武从容词旨。有墨卿文士所逊避者。至其登坛秉麾。镇虏禽敌。居然宿将风。以一少年公子而文武兼盛。谅非有殊绝于人者不能。将万里一疆。神明倍强。古之所难。今之所易与。夫战怨事也昔人有临阵必先被发吽天抗音而歌左右应之歌毕然后进战其气然也诚得骚之意而行之悲恻排荡慎悁喷薄驰而入三军之中援玉桴兮击鸣鼓诚既勇兮又以武要未足为儿女子道也或曰韬武积精于道于骚所为托▲沉激似骚 
　　远游而含朝霞者如将遇之若然则韬武固异日之庄骚也兹之笙簧殆剑首之一吷也予何足以称之 

　　【 王微有云文情不怨思则流淡无未此文可以怨矣】 

　　○合奇序 

　　汤显祖 
　　世间惟拘儒老生。不可与言文。耳多未闻。目多未见。而出其鄙委牵拘之识。相天下文章。宁复有文章乎。予谓文章之妙不在步趋形似之间自然灵气恍惚而来不思而至怪怪奇奇莫可名状非物寻常得以合之苏子瞻畵枯株竹石绝异古今畵格乃愈奇妙若以畵格程之几不入格□家山水人物不多用意畧施数笔形象宛然正使有意为之亦复不佳故夫笔墨小技。可以入神而证圣。自非通人。谁与解此。吾乡丘毛伯选海内合奇文止百余篇奇无所不合或片纸短幅寸人豆马或长河巨浪汹汹崩屋或流水孤村寒鸦古木或岚烟草树苍狗白衣或彝鼎商周丘索坟典凡天地间奇伟灵异高朗古宕之气犹及见于斯编神矣化矣夫使笔墨不灵圣贤减色皆浮沉习气为之魔士有志于千秋。宁为狂狷。毋为乡愿。试取毛伯是编读之 

　　【 输泻跳??戚之势汹汹如崩屋】 

　　○岳王祠志序 

　　汤显祖 
　　越有忠佑祠者在臬司焉祀宋武穆王岳飞也司故王宅王亡以为太学元以为司而祠王其东祠宋孝宗之为也祠志为册六凡王所自为文与其时至于今所以荣哀王者尽是梓而存之司庶拜王祠下者貌而既其实云王之勇于忠孝其天性然斯志也其以资世之感怆流涕指发岂有间然者哉予独怪王以大将之才。为战将之用。而用益以不终。当时无将将者。然则若肃代之将李郭可与。曰韩蕲王可以并郭而王贤于李高宗之资。不能为肃若代。亦其势然。蕲王逸而鄂王拘。非鄂王勇而蕲王智也。鄂拘蕲乃逸。蕲逸而鄂之拘不免矣。肃代虽疑其臣。不得而诛之。外多大藩。帅或以为名。如李司徒召之不来矣。终不能有加焉。王之不肯为李。亦势然也。或曰王何不竟灭虏而朝附于人臣出境遂事之义此不然也。观金起时。其君臣父子叔侄将相之间。皆意念深毅。经畧雄远。非可猝猝乘弊而竟者。且其时诸将并以诏还。王以偏师济乎。夫王以归而死。得为世所哀怜。佻▲凝如断□ 
　　而■〈逞，山代口〉。王之为王未可知也。王所谓进退维谷者与嗟夫有高宗以其宅为官故有孝宗附其官为庙王为人不可知神而后知之也虽然孝宗时而王在犹之不能用王葢孝之不能为代。亦犹高之不能为肃。何也徽高在。高与孝虽有志。势皆有所不得行若使徽得幸蜀高孝为亲父子高总国而孝抚军滔然无疑画河南北之地以与诸将所克王收其全以俟此亦高孝之所欲为也势不能也嗟乎古今相吊岂惟高之于王而巳哉予志而悲之聊以告后之将将者 
　　▲是真正读书人 
　　【 具此手眼纔堪尚论古人】 

　　○张氏纪畧序 

　　汤显祖 
　　晋人有言。比来离别。常数日作恶。余为宽言之曰。生别犹可。死别何若。年过耳顺。愈不喜逆。戒客幸无以悲伤事相闻。即世间悲伤文字。亦不必见也。何也其叙述世家坎坷流连。乃至若数冬而不遘一春。恒夜而不经一旦者。固却无视。视亦不竟。早衰恐神伤也。属者。客乃以昆山张元长所志。六世以来行畧见示。则有不忍不视。视而不忍不竟者。竟而去之。去之而复在在几阁间。悱恻慨叹。一月而神弗怡。客曰。夙若某若某者。皆尝述其世家以烦子目。未见子不喣然而艳也。读张氏畧而泫然伤之。太比于人情与。余解之曰。固也吾亦世人耳。世之所喜。吾得不喜。世之所悲。吾得不悲。且彼其家男子而世缨组。妇女而世袆翟。外内休融寿考咸遂。何德而至斯张之世德讵远于斯与。何久瘁而不艳也。客曰何如曰其六世祖道瑾起于赘壻。立而与妇愿归孝弟力田。以有其子德声为县从事。辄自免。自领赋万石以休共同人。迂骑而□少妇之涉者。岁晚则与妇方浣枲纫缊。以衣里中茕孺。广糜饵以饲囚有德者矣而子诸生唐文乃二十二岁而死。且死衣冠强起坐使畵工传之曰。后人庶知吾赍志以殁乎。妻为卢节妇也。抚其子抑甫六岁。时秋夜起见月华云成五色。蔽天。呼母卢起视惊喜。令儿整襟肃拜。见短发萧萧印月下。恸欲绝。为述亡考读书时事。相抱痛哭。而云中鹰声裂然。嗟乎闻此而有不泫然者情耶。抑甫为诸生。巳复弃去。而其妇晋孺人。岁祭扫。必戒必泣曰。先姑有言。儿孙奉养有尽。但绿杨纸钱。年年如故。则儿家之祥也。至抑甫▲□然 
　　有子诸生宗翰能文章有当世之志。幸乃五十二而贡于乡矣。终六十二而不受一命之荣。妇季行年八十矣。而为其子食贫■〈糹辟〉纑。不能自休以殁。此岂不足悲乎。生子也才如元长。发舒五世之郁。伊将是焉在而为诸生且五十年竟以病废。至云母子之间徒以声相闻者十四年。母病时以手按母肌肉消减。含泣大恐。而母夫人犹喘喘好语曰。恨儿不见吾面。犹未有死理也。斯语也。闻之而不亦悲乎。天下有目者皆欲与元长目不可得矣有子铁儿而殇有女孝仲秀▲惨不忍读 
　　慧端婉。晓书传大义。所谓闺阁中锺子期也。为孟家妇。几年而复殇。天之困元长也。不愈悲乎。凡此数端者客以为何如也。客曰。若然诚悲矣。安知今所云世家者之先容愈张氏。而张氏后乃终不如前数世家耶。夫冬之必有春。而夜之必有旦。亦天道也。子为嘻然久之。曰固也。语不云乎。天不可与期。道不可与谋。元长且置无悲。需诸季之后。幸乃如客言可也。 

　　【 哀气激于天末悲风送之水涯】 

　　○徐文长逸稿序 

　　王思任 
　　文章之托生与人无异有从天而下者有从星辰岳渎而降者有仙佛度世者有神道转轮者有龙鬼精怪投胎吐气者天之文大而近星辰岳渎之文奥而尊仙佛之文旨而导神道之文肃而凖龙鬼精怪之文奇而幻吾以五经窥之易如天。书如星辰岳渎。诗礼如仙佛。春秋如神道。而龙鬼精怪之文。跳梁侁侁。每见于诸子百家。葢此数族实出一冶。虽带乹坤之驳气。而原夺乹坤之间气。正未易材也。三代以前不▲吴钩新□光芒不可逼视 
　　可考吾于短长时寻屈原寻列御寇于汉唐下寻王衰寻扬子云寻维摩诘寻李贺寻韩柳寻王荆公于明寻孙大初桑民怿卢次楩王稚钦天池山人徐渭渭之才更刁悍尖湍欲据诸公之项而锥其颊口无旧唾不少讥呵目不再览每多盱放又性癖洁阴瘠不爱钱贫即鬻自所书畵得饮食便止终不蓄余钱不惧死甚至感愤狂易槊耳镶囊终不死不喜富贵人纵飨以上宾出其死狱终以对贵人为苦辄逃去与不如公荣者饮即快卒然遭之科头戟手鸥眠其几豕接其盆。老贼呼其名字。饮更大快。一有当意。即衰童遢妓。屠贩田儓。操腥熟一盛。螺蟹一提。敲门乞火。呌拍要挟。征诗得诗。征文得文。征字得字。见激韵险目走笔千言。气如风雨之集。虽有时荣不择茅金常夹砾而百琲之珠连贯沓来无畏之石针坚立破英雄气大未有敢当文长之横者也。文长意空一世宁使作我莫可人知绝不欲有枕中之授亦不乐有名山之封故所著作随付随佚袁中郎从陶周望架上得其阙篇等集一夜狂走惊呼拜跪业已梓播人▲□风人阵木甲□殪 
　　间而张文恭父子雅与文长游好闻见既多笔札饶办其孙宗子箕裘博雅又广搜之得逸稿分类如干卷读其文似厌薄五侯之鲭。独存蔬笋之味又如着短后之衣缒险一路杀讫而罢读其诗点法例法托法藏法漉趣织神每在人意中攘脆争可巧迸口头必不能出者而文长一语喝下题事了然读其四六在黛眉淡骨之间读其隐字对偶诸技以天成者佳以人胜者逊通方言者佳以越语者逊总之灵异立成爪发皆矗予断以龙鬼精怪之文起文长而署之应以牍受为我楚舞。饮八斗而醉二参也。是集也经予雠阅者什三予有搏虎之思止录其神光威渖欲严文长以爱文长而宗子有存羊之意不遗其皮毛齿角欲仍文长以还文长谋不同而道自合海内愿沽者众其必有以处兹玉也矣 

　　【 风入蹄轻绝尘而轶如艮骥之躏崇期】 

　　○颂节录序 

　　王思任 
　　可以死。可以无死。英雄豪杰自知之也。英雄豪杰一死不足了其事。则可以无死。其事巳了。而死至则可以死。孰为英雄豪杰。孝子也。忠臣也。节妇也。一也。使必以一死为贵。则死而死矣。何济人世事。股可常刲乎。何以医久病之亲。肝可多纳乎。何以感不痛之主。一为未亡人。而遽投缳拒饮。不顾馁人之鬼。斩人之胤者。儿女子一时情至之事也。速途负重。毕世茹荼。彼不耐也。英雄豪杰知之而不为也。历阳马太母以杨继杨归月塘文学。年方蒨而文学死。太母抱杨之二子哭于庙。抱巳之一子二女哭于堂。是时大官之后。忽焉中落。瞰室恒于斯。生戎恒于斯也。太母曰惫矣。吾死则一子二女子亦死。即不尔。无人视庐墓。前二子亦死即天不尽祸马氏。留数人视息。不绳祖武。不读父书即不死而亦死。吾一身为马氏之母。为马氏之父。为马氏之师。为马氏中兴之主。为马氏稽核之督。为马氏御侮之臣为马氏奔走之仆。不独马氏妻也。不独为马氏也妻者而后可以不死。而后五十▲如风鼓橐如水扬波 
　　年之中。庠其前子。饩其子。又衍而蕃大其子之子。于是腾仲乙卯来乡枝辞太母恍然一快。默自语曰。祖武父书。将在此辈。不独是儿姣慧也。臣心巳完。臣力巳竭。可以报月塘地下两杨相见矣。而后乃澘然送之也。而后可以死。至于栢舟之闾。王言炳赫。黄鹄之吊。名公琰琬。腾仲跃然于前。绳绳未艾。而茁茁甫萌也。太母以为极不足侈事。吾家世贞节。何藉于此。亿万子孙。但愿为福将。不愿为勇将。但愿为良臣。不愿为忠臣也。而后知太母真英雄也。而后知真英雄死方不死也 

　　【 天冶通侻想见东阿跳九舞蔗时】 

　　○淇园序 

　　王思任 
　　天下山水。有如人相。眉巉目凹。蜀得其险。骨大肉张。秦得其壮。首昂须戟。楚得其雄。意清态远。吴得其媚。貌古格幻。闽得其奇。骨采衣妍。滇粤得其丽。然而韶秀冲停。和静娟好。则越得其佳。故吾越谓之佳山水。吾郡中误有八。而蕺最宠绝。众玅绕环。似百千万名姝。抱云笙月皷。一簇太真者。佳至蕺观止矣。蕺腹有招提。是吾家逸少宅。而肩顶间为相国吕文安祠。诵古栢行。祠下低徊不忍去矣。文安孙美箭氏。羮墙之暇。薙芜扩隙。构园读书。颜之曰淇园。成而逊予叙。叙曰。凡功名富贵有不难满圆人意者。而唯山水之缘。定多缺陷。生长平原。一望天尽。鸠石寻丘。穴沟借潴。回思本来面目。则不快。远者百里。近者数十里。一时命驾。三日聚粮。至则轮饥蹄渴。酒涩肴枯不须兴尽先懊初心则不快。诸人游饮之趣。吝于日而侈于夜。侨于外而便于家。夕阳将下。众志渐苦。点检招摇。城闉杂沓。有如市罢归来。则不快。家在山中。四围裩朿。听鬼愁风。因虎逃月。则不快。而峩峩兮登天。而沉沉▲语语惊异坠碎昆仑王琖 
　　兮入渊。天青日白。洞疑虚愒。时有性命之念。则不快。山水宜人。市居荒落。修琴买药。引胜呼豪。则不快。隅守角全。捉襟露肘。地利人和。或尔限之。用是巨灵不神。桑田易老。则不快。土木水石。投胎夺命。财力可通。而唯老树寿藤。天功难鬻。一暴十寒。三移九绝。则不快。凡此数者。皆势之所不能争。智之所不能干。而道德之所不能感化。文章之所不能增美者也。有福存焉。棋园胎而得越。生而得蕺。长而得旺于相国祠边。枕负大海。襟带二江。湖山溪壑之所飞回。云霞日月之所跳荡。以榻为马。而穹峦惊峭竟日赏心。以几代舟。而渔笛菱歌随风入耳。长松老桧。鬣怒鳞森。而匪阴宫古墓之忌。午夜明河单往长卧。而无非类若人之呵。夕梵晨钟。听下方则诸品静矣。青烟红火。仰万户则圆觉生矣。当斯时也。书史对宛委而成箓。盘盂热丹脂而胜鼎。卭竹乘云气而拟龙。妻子偕鹿门而当友。鸡犬吞圲实而成仙。此讵非美箭氏之福耶。吾越中居者知有仰屋。行者知有辩途。有身处山而目不见山者。有目见山而心不见山者。美箭跃然作百尺楼想而日供其身于丹峯翠霭之上则既得福而又能用福美箭氏之福也滋大矣则虽易淇园为福地可也。或曰命名淇园。葢托于有斐之义。予谓竹之义从个。淇园有万个而后谓之漪漪。美箭广四筵而无阑入。以其所谓福者切磋友生。斐孰章焉。如是则子猷能径诣而啸者。淇园中又何可一日少此君也 

　　【 列□为鞭望舒为御风马星槎吟啸上清之客。】 
　　▲阑入尚方掖宫无图籍妄入宫曰 

　　○纪修苍浦园序 

　　王思任 
　　感慈祖父不如感韵祖父谷贻尚巳然分内事也广书册华宅田忍侠节仁遗黄金数簏虑子孙单蒙穷饿耳夫子孙亦天之所生者自有口有目有福有缘何必当单蒙穷饿也是故黄金可得宅田可买书册可购朝弋朝获暮弋暮获子孙之所能自致者不甚感祖父也山水秀妙。区地扼胜。没在伧右。心欲有之。则恚曰祖父不力。得区地矣见山水矣桐梓拱把。竹树枯癞。侈阴之多。人寿几何。则恚曰祖父不力。如此而能于代纪之前。心诚求之。使子孙低徊其下。再三唏叹。以为安得老吾老一觞酬之。此真韵祖父也。而其慈也为甚大。予游赏园林半天下弇州名甚云间费甚布置总佳我心不快独快者永嘉之阳湖锡山之愚谷次宁濑水之鼓园耳岂非以其天工世物愈古愈玅创不如守有非人力之所顿雄者耶光州刘襄子过我而言曰予大之中人也不腆敝壤处在光黄界吴邻楚雨余山黛如抹有径一隅幽蒨而邃山名五龙长淮带之苍松老桧数千章竹万个花称是藤萝蛇绾汀蓼石发钱菌云芝都不记岁月庶几袁北山之江鸥海鹤孕产其间也王父夕郎锄而□之大父伯仲又克为之荷薪佚老者以欢讲业者以奋颜之曰苍浦亦既闻于汝南矣先君子弃藐孤蚤墓槚之役风雨不吊入我户庭既得宁而后奉遗箒一粪除之也用是疏潴扶颓诛茅剪棘增崇辟隘或结远公或摹张绪或闭子猷或临摩诘或一局疏帘或双相巧□或瓦药翻书或扶笻蜡屐有舟鹢如有蹇驳如有酒渑如有歌管如庶几哉二三大夫变世以来之素也王子曰予闻之长公汝南风气适宜鱼米可俯而拾常有终焉之意以今所闻天下之美在中天中之美又在于苍浦水光接汉。木气蔽云。赤汗交下。神游身处。百孔千毛。如风布雪。予当从襄子去愿。署扫叶使安用此数峯青哉而襄子犹哓哓山阴道上也文饶之嘱不具论论其贤者习数行应制得意为高官守京溷若檀国。还田里稍息不胜梦寐托言忧天悯人矣。即日对鸟鱼不似其车尘骡渤之乐也。□者求问生端侵扩无巳园日涉而趣少。门屡饰而关多。更有前人之作未工。后王定者为是。松恶其多号。兰怒其当户。祖父力而置诸原。子孙鄙而膏诸斧。由此言之祖父之求子孙甚于子孙之求祖父与其求子孙之贤不若更求子孙之韵也襄子还矣寄语苍浦既有故园复有乔木又有世臣是刘氏之祖父子孙代相韵以有成也昔孙兴公□赋天台终觉不似请以是言不为记而为记之引以俟海内之韵合者襄子肯诸 

　　【 祖父贻子孙以□不如贻子孙以德子孙报祖父以韵不如报祖父以贤然其立言败致矣】 

　　○姚孟长洞庭诸剎记序 

　　郑以伟 
　　郑子曰人物山川应身也。而还以文章事业黼黻乎流峙。不则造化有奇。不过一片无面目之帝江耳。庚申余伴宫端孟长读于瀛洲若永叔欲避子瞻一头地白首入都又读其所譔洞庭游记谓吴中得兹凿开混敦一窍人皆谓游山川者。以孟长之声。应不识不知之流峙而不知山川之游孟长者。以山川之神化身为孟长。而还为胡臣胡灵凿窍也。何则渎岳奇矣包山缥缈莫厘曰吾将学焉奋其身上薄星纪之上以张吴不则尽泽也不虞沼乎。湖之神曰恶用是集险胁施砾乎岳岳为也。吾储众牝而放之布满地户尽朿羣山之足如大蛇之匝昆仑彼倒影而入第数枝金菡萏而我沄沄澹澹无穷矣洞神曰天下有极幽深之术我能使顶行水而腹　穴使人伛偻肘行如蛇以晋之二雄又何知石公曰易言介我其迭而为仲雍延陵之贞于是大小龙渚偕十八招提若虞初九百剪剪矫矫各呈其胜以竞雄。又如吴越争长角伎湖中。大虚空曰如是则吴窒矣是使妇姑勃▲□□□□□□ 
　　蹊高深邃坚我不如数子若空所有而能使云烟草树倏阳霅阴空不空藏将属之子□属之我乎则孟长所游而记者是。然南龙尽金陵腰结。姑苏霸气消歇。其秀??八不得不孕为孟长。又以山光湖绿。供其饮乳。则孟长之工文章无恠也。仍持彩笔为洞庭鬪眉。如洪谷子之画。亦山川应身自写颜面。若佛图澄腹孔神光。自照五内耳。杜甫所称我肺腑者良然良然。假令洞庭无兹记亦岂能自名何等态状哉又使孟长未游之先亦与余等何能分?□之识种种色相如记云云然则山川者孟长神识所繇来而兹记乃其貌象也。易生羲农羲农画易亦复如是予读道书孔子述谣云吴王山游观震湖龙威丈人山隐居北上包山入灵墟乃入洞庭窃禹书天地大文不可舒此文长传百六初若强取出丧国庐非其人不可强取也余于石碽食指屡动矣孟长曰王闻修者吴侨盻也见兹记至孟长秉火蛇肘入林屋洞几殆免而自号闰生因谓孟长胜国有刘养浩者作龙洞记亦几殆戒后人勿以父母之身行殆而刘字同孟长名又一奇事顾闻涂毒而人尽死语不惊人死不休皆是也何必游能殆人乎且出胎眼睛若不用火熏一度如党家一对贴金瞳子何孟长谓余曰柳子钴鉧潭诸记酷佳余谓钴鉧者温器又盛黍稷器也潭形仅此旋面洞庭可知他记多峭绝剬而不扬孟长正以扬而兼剬胜也余家灵山墨真人洞天在焉乃无一元字脚在胸安在为墨汁欤惟冰冰激明府山春鸣如雷而人不能鸣则灵者秘而余值其不灵其不能为文章又无足恠也每过天平思一拜范文正孟长事业当与之等亦不足恠忆共文湛持许仲嘉游虎丘因问湖游湛持曰苦乏游资耳孟良共衲子素馔以往此酸厝大省画乂钱法也倘赋初衣。或遵此例。与山隐居约作客乎。将以兹记为疏程。庶不至七圣之迷哉。而今且卧游其中。 

　　【 夫差黄池之陈錞铎铧扣望之白如荼赤如火黑如□】 

　　○题徐大津制义序 

　　郑以伟 
　　徐大津孝廉出海陵顾黄门珠岩之门谓黄门出余门以诗及制义示余余奇之赠以诗适黄门奉讳大津走千里唁焉而余亦附致贯弓之敬黄门并寓书余曰徐生于吾师犹然大阳直裰也敢忘渊源之自而大津艺则所称借竹楼稿葢大津居杭地窄不得种竹邻有竹楼当之大津曰搦笔楼上四面青琅玕奄为已有若曰此贫女光也遂以竹所为文所郑子曰大津借竹亦知竹有所借乎夫竹之质非草非木虚中直节繁枝善叶巳矣然竹之际不一风则夭夭然若笑晴则猗猗然若停月则皎皎然若竦雨则娈娈然若濯雪则娟娟然若削雾则霭霭然若矜非借风晴月雨雪雾以为变态乎而若夭若停若竦若濯若削若矜者非风非□非月非雨非雪非雾所能为乃竹之质自为态也竹借诸际以供大津。大津又借竹以供时艺。又无子家钱之贷。昔王子猷借居空宅便令栽此君大津径借主人之竹既不费时又不烦溉非大便宜乎大津曰我恶知其然竹动其天机以与我值我又动其天机以与文会不知竹之非我我之非竹又不知竹之为文文之为竹也郑子曰文必有来与心际然后有往与古际必梅也始宜清浅。必芙蓉也始宜秋水。他物则不然。夫文之用六经二十一史诸子百家皆借也而皆不借也借者往际于古而不借者来际于心今经史子家巳无完肤而曾无一似者皆麒麟之楦无其质也大津文亦经亦史亦子亦家而其心另有独解适与古际旨玄而味永无聱牙鲠喉以为古无堆砌生嚼以为富非经非史非▲非深于文际者不能道 
　　子非家而自成一家言如竹之际物为态而不穷则大津之质为之也大津空空类中虚侃侃类直节刚不过拗柔不失挺如文湖州肝鬲皆竹而下笔竹生大津借竹竹借大津乎古云世间能事贵天生大津龄才及陆机入雒之秋而能事便毕知能事则知大津之借知天生则知大津之不借矣何必公孙大娘浑脱舞哉乃余又慨宋季于衣服器用必刻一韵字夫韵岂不美虞其日趋于韵而日远于大雅则近于服妖。文亦有妖焉。周之盛嘉禾异亩同颖唐叔乃为之作嘉禾献之天子盖王者以前民用为瑞也文亦有瑞焉。大津一洗俗之韵而成其为瑞。结实以资凤凰之食。行且借筯筹当世之务。余朽矣第乘双不借登五岳为汗漫之游何能为何能为顾得寓名于大津稿中则其所借又甚奢矣。 

　　【 抉发借义妙得文家三昧彼吞剥子史者何足语此】 

　　○听草序 

　　郑以伟 
　　堪欤金丹家。咸以逆为妙。灵气有所盘礴回环。而后蓄积始大。黄河倒潄以养昆仑。然后五炁返而朝元。三花成以结顶。文章亦然。葢物必尽顺相听乎。必造成一平铺无凹凸之器。世界而后可。必尽逆不相听乎。又必拗就一（齹）[雌]（齿?宜）[宜]不委顺之器。世界而后可。夫江自岷山冲巫峡。下洞庭。汇九江。（沺）[浩渺也]沺蓅蓅。若听其所之。至润州不有金焦两点屹突。横截水口。与之相争。则滥觞之澜。一呷立尽。东南财赋人物何以甲天下。▲三才之道不外一逆何况文章齹（不齐）齿?宜（齿露） 
　　故不听其顺流之。趋以成砥柱者金焦阻之也。卢肇所穪。潮日不同物相畏以成激者是。吾以是得文章之气焉。夫江之流。一锁千滟滪数千里。再锁于金焦。然后惊涛骇浪。雷咰而电张者。有收拾。有节奏。而沺沺蓅蓅者自如也。金焦亦若听其汪洸滉囦。如三益进逆耳之助。相说以解也。然后江得山而朝宗之势愈马?央且决。东坡所穪行乎不得不行。止乎不得不止。风水相遭者是。吾以是得文章之情焉。向使听其长迈。曾不一遏。则无凹凸而与之俱颓。亦文家直布袋耳。又使濆□祝?土塞。不听犇放。则齹齿?宜而不得泄。如窒麻婆葫卢孔。亦终为五丁凿破。何以成天地之文章哉。吾怕登北顾。意赭衣所凿。霸气不尽。锺为人文。一见于眭东孙太史。再见于徐振东文选。然皆与杜鹃花共归阆苑矣。犹喜见我信之也。信之为文选哲嗣。如见我文选庚午携所为听草请益。多西湖作。适遇试。又以试文二作示我。舟次为之击节。与江声相答。信之识辩鸡碑。学聚龟总。每试必冠军。见知于柱史湘潭周柱明公。名噪东楚。兹镂如轮王七宝出于自然。又如马耳王以众宝集成宝果。非栗散小王所有。吾怕笑苏绰作文式是。不以文听才。而以才听格。独孤尚书之文如长松恠石。倾倒溪涧。畧无和畅。是不能以才听情。以情听神也。信之以。其学听之于才。以其才听之于气以其气听之于情。其情深者其文明。乍激乍迃。时行时止。儵如千里之不滞。儵如万???之壁立。即信之亦不能自主。而听乎数之自然。数之自然者神也。伎至此乎进乎道矣。洗眵一阅。喜振东为李鸦儿之不亡矣。然信之为予言。不谷性不能逐众。沺沺蓅蓅。欲挽一世之波流茅靡而砥柱之。以一卷。且谓今天下之才情气魄。尽消耗于副墨之子。雒诵之孙。区区鞨靺遗孽。陷我辽左。十年不能恢。拂拂庐门乎。阊阖又不能禁。吾岂忍听其至此。憾银不律不化为金镤■〈金辜〉。乃终日作雒生吟何为哉。予勉之曰。唯唯否否。大枪大剑。不先毛锥。子匪以赋税从出。彼成采石之功者白面书生耳。　本朝靖远威宁新建。讵非握管作八股文字人邪。人亦有言。灌綘无文。随陆不武。信之鼓不听波流茅靡之气以往一第。诚不足相溷合灌绛随陆为一文武。惟其所用勋庸闻望。与双浮玉鼎。立为三可也。 

　　【 氷棱石骨磊落莫测】 

　　○王季重游唤序 

　　陈继儒 
　　名山大川。特水地二大中之一隅耳其旋转生灭。多赖风轮。风轮何在。则文人才子之笔是也。王季重笔悍而神清。胆怒而眼俊。其游天台鴈宕诸山。时懦时壮。时嗔时喜。时笑时啼。时惊时怖。时呵时骂。时挺险而鬼。时蹈虚而僊。其经游处非特樵人不经。古人不历。即混沌以来。山灵数千年。未尝遇此品题知巳。大抵山川有眉目借人而发。又无口借人而言。若游者非文人才子。正如醉梦人。梦骨以为丘陵。梦发以为草木。梦耳鼻以为洞门。梦口以为河。梦舌以为沙。梦眼以为日月。梦气以为云雾。困极迷离。游而不得出。则呓语沸发。辄以一唤为幸。问其梦何状。则欠伸呿张。莫能名其所以。俗儿见山迫欲归。归则愦愦如故者何以异此。更有强作解人。漫无可否。每辄言佳。此山水中乡愿王季重倔强犹昔不屑也。季重此记原以唤旧游王谢诸人。岂唤此等辈哉。 

　　【 晋人清言】 

　　○奇女子传序 

　　陈继儒 
　　陈子冬日居山中。拥短褐。偃曝于积薪之上。执易学义一卷。且读且睡。齁齁然适也巳。童子扣扉投一缄。索叙奇女子传。余曰易称无成有终。诗称无非无仪。女子而以奇显。非闺髽事也。虽然河洛不载奇耦乎。易不载兑少女离中女巽长女乎。诗不载卷耳樛木乎。春秋左国不载共姜共伯之母乎。其它中垒之列女有传。临川之贤媛有世说。何独于奇女子而异之。夫丈夫生而逢年。或不得志以歾。其磊砢光大之行。或见于学士大夫之史书。及逸民遗老之笔记。犹庶几有一二存焉者。独妇人女子生长深闺之中。沦落于山陬海曲。村墟草莽间无限。虽有奇无闻。即闻亦不过如野烧之迹。流萤之火。若隐若现。若存若亡。而巳。故长卿褒而集之。少加评鉴。其间有奇节者。奇识者。奇慧者。奇谋者。奇胆者。奇力者。奇文学者。奇情者。奇侠者。奇癖者。种种诸类。小可以抚掌解颐。大可以夺心骇目。古来才子。绝未尝一盘拈出、何也男子如日。女子如月。日则亘万古常圆。而月则有盈有缺有▲奇而确 
　　晦。其得列于二史者。盈之象也其偶见于杂家小说而未摽其大全者。缺之象也。冺冺汶汶。晦之象也。若本无指摘而不幸为绮语人所点缀。其蚀于太阳。翳于云雾。风雨飞流伏匿于妖星恶曜者乎。自长卿此书出。譬如见月者或喜其新。或美其满。或乐其万里之清虚。或快其重轮之华彩。天壤间好月可废。则奇女子亦可废也。请无以六经觧嘲矣。 

　　【 如月中天光彩盈宕】 

　　○玉鸳阁诗集序 

　　陈继儒 
　　檇李故范少伯西子之旧游也南湖水落。妆台之明镜犹悬。西廓烟消。绣塔之彩云不散。遂使当年之红粉。幻出绝代之青蛾。秘枕异书。结褵名士。阳春赓和。鸾凤锵锵。子夜于飞。蝴蝶栩栩。肝膓如雪。能吟柳絮之词。志节凌霜。直拟木兰之操。笔床茶灶。不巾栉闭户潜夫。宝轴牙签。少须眉下帷董子。鸟衔幽梦。远只在数尺纱窗。蛩逓秋声。悄无言半龛灯火。手翻贝叶十指生香。诗■〈口敕〉莲花一尘不染。煅炼成慧心道骨。惟知织素流黄。洗刷尽绮语艳歌。直欲恶朱夺紫。若向公交车待诏。必然金马秘书郎。可怜洞府修文。竟作玉皇香案吏。断膓兮珠弹雀而忽坠。伤心哉梭化龙而奋飞。栢子炉寒。茱萸佩冷秦箫顿咽。范叔何堪。痛丹铅巳蚀于乌丝。幸绿字尚萦于蛛网。是用收遗文于琬琰之上。扫人间粉黛三千。庶几续清韵于骚雅之余。振古调国风十五。纵饶窦韬妻织锦。焉用文之。即遣卫夫人吮毫。啜其泣矣。 

　　【 香艳欲飞】 

　　○卧游清福编叙 

　　陈继儒 
　　俞史君宰华亭之三年。政洁而民龢弦歌之暇。手纂卧游清福编。命陈子序之。余闻之。名山洞府。造物不付之冠剑车骑贵人。而私之隐君子。此语似有致而实否否。夫王公大人之游。或侍宸舆。或领使节。屯军驻驆。问俗褰帷。小有未济。则兵丁曹伍腰鎌负锸而前导之能使目与足两无憾而后止。若蓬翟逸民。不过三尺笻。与一■〈革两〉屐耳。历览几何。而辱之曰游。则不得不退寻纸上之陈迹。而指数之曰是某水。是某丘。若置其身于空青钝碧之间。以稍自宽云耳。则卧游编者冠剑车骑贵人可无。而隐君子不可不有也。且山游之难我知之矣。巨灵五丁洗凿之地。半出于神鬼护呵。俗子命车。则风雷雨雹随其后。非夙具灵根者不能游。猱岩虎窟。蛟穴鼍宫。与夫族冢丛祠之林。狐狸啸而鸺鹠啼。非有胆智者不能游。栈腐梯残。葛枯萝脆。非捷如猿鸟而顽如樵牧者不能游。寒暑载途。变色而进。喘不续吁。胸与膝拄。非精爽壮旺而好奇者不能游。诸游具矣。而紏于俗务。顿于老病。左于非时。甚则兴尽者才尽。才尽者山川之秀亦尽。而游不必记。记不必文者多矣。甚矣游之难也。非游之难也。难于上帝之清福也。嗟乎。自古山川幻住。陵谷变迁。海底尘飞。蓬莱水浅。即天地且无所恃以久存而何况山川。又何况游者。尝试访古今游客姓氏于仆碑断础中。野艹夕阳。冥冥漠漠。而幸有一二记游尚在。则昔人湎云啸月讨松论桂之意。彷佛可求。而穆王八骏之所未廵。秦隋六龙之所不及。临幸者。皆得与巢公一巢。壶公一壶。共缩而游之几上比之王玄仲举烟为信。韩昌黎恸哭缒书。讵为劳逸哉。是编也无问隐君子与冠剑车骑贵人。但有清福者。然后出此以授之。 

　　【 箒市陌之红尘树兰畹之秀本幽馨四匝】 

　　○王秋澄先生文集序 

　　文翔凤 
　　天官氏王秋澄先生引绳而拒谒弗中贵人通中贵人衔之侦上有他震怒以其谏官起废之函进遂以见放去葢东序失河图而名山有副墨矣羽蜕殆二十祀而愚始以按两河侍御张公命次第其咏謌史乘之在箧者窃叹先生之力为独竞也夫畵之力。八百年而殚。字之力。千二百年而殚。惟文章称春秋之大者。直始终元气之母。而文章之力亦各自有有久近。如射者之佽拾而挟鍭。有至弗至焉者。苟力之弗竞则为秦武王之绝脰于歊云之鼎而力又弗止以丹浓青缛载之而发以真气为大丙之衘如鸟语水流之自就音节也其吐之情而中肆闻之蔼以入是以特久而眯者借妍于繁庑之词假态于排比之字颦笑弗宜呻吟无病如哀乐公之闭眸而泪弗注是强悲也如副急泪之洒于帝妃而情在家姬虽悲弗涉也乱楮之玉三年讵得成林乘风之鸢十日不免堕地欲远施而久着乎夸父之力终暵矣试发先生之策箒除季叶沿习之陋而洗发心灵音节自叶于古▲有大力者正不见其用力处 
　　法其辞或之左之迁刘向荀悦割席比几韵文则代骨于靖节□照于苏州摩诘之精??映双骞嘉州之苍华并蹈而质固自秋澄其亮节直襟琅然表鹓鹭之署进秉国成退关天步松风不和莎羽之鸣涧泉讵写繁弦之响真气所射宜石饮而札穿矣哲匠信范古而命铏未始不援衷矢口也通人信博稽而圜瞩未始不透悟拈宗也杜陵之爱君而至杜鹃朱樱咸含情弗置者。故杜陵氏质也。青莲之侠而僊者。故青莲氏质也。而学者往往取乐府十九首各模一□胸臆之云何骚苟可宋歌何必九赋苟可枚发亦何必七矣向使秋澄人逊于往者即终日七襄而报章讵成穷年五组而制锦徒学将一夫之朱冠而鲁服。自姓孔而字仲尼者果为不及禹三寸之腰与。即我侪人弗秋澄师也而徒章拟句肖其文章亦奚异买丝绣平原而望其收却秦存赵之功耶文中子之铨序六代诗如矫掌而独以陈思为君子非谓其深以典与朱文公独以王梅溪配诸葛老杜昌黎之笔而信其为君子松山?对而壁崭不为纤曲语也文章固有真侍御公命令斯文而亟表其师学行之豫方献邹鲁之珍以暴诸同调愚获于校雠之役有受持之而弗思服其人不同时是憾者愚其甘口过抑亦待八百年千百二年而闻者之尚蔼以入也厥乃占力之独竞与。 

　　【 惟负声之有力故振采而能鲜】 

　　○游莫愁湖序 

　　文翔凤 
　　秦淮葢吴氏当牗之通川。鹢首竞骞歈歌互答。嚣而不堪撇波也。玄武湖则几于岛屿萦洄。海瀛错组。又禁不得荡浆。惟莫愁一湖。閴旷幽渺。鼓枻泛入。如践明镜之皓澄。坐青天之碧雨?对。周圜数里。不通波于外津。而棹转客酣。飒然有上假虚无之想。飞危楼于凫鹥之岸。布列墅于萍荇之滨。眼并山青。月将露白。北瞰则石城卓壁。西畅则锺阜冠霞。翠微夭矫于空际。幽兴淋漓于云还。客因称南国佳人。卢家少妇。若将扫郁金之堂尘。数玳瑁之梁燕。颐酒人浮之。惟是暂谢轮鞅之役。直破琉璃之堆。代沆瀣于椒浆。和嘤鸣于风笛。浇心花之空湛。抗舌电之光流。其乐只且。何事请佩。江妃。索珠。汉女。握石。向成都之市。逐云入高丘之阻。好色伤大雅青莲葢微冁于楚人。若乃华清为玉环之芳泉。石淙实金轮之瑶几。井以文君。村以明妃。涛擅浣花。施专若耶。必绿珠与紫玉。始虎丘而金谷。未厌吟颊。姝惭远况。岂所谓天地有情色界在牢笼之内。江山匪胜艳姫为宝贵之精与。 

　　【 设色璘雅】 

　　○史记序 

　　陈仁锡 
　　见善不喜。见恶不怒。此人主也。文章亦然。易喜易怒。文之下也。不喜不怒难言矣。见善不喜。见恶不怒。其孰能与于此哉。六经是巳。若夫可喜而非无故以喜。可怒而非无故以怒。徉喜而亦似真喜。徉怒而亦似真怒。史记一书耳。嗟乎易文章之法祖也。诗文章之铃铎也。至哉易乎。书不尽言。言不尽意。立象焉足矣。又多言乎哉史记毋乃少尽欤。神而明之。默而成之。易也神而默。史也神而喧矣。其近于诗乎。诗之言兴也。兴辟雍之皷钟。亦兴卷阿之车马。兴鞅掌之劳吏。亦兴白驹之逸民。兴似续之古人。亦兴鸡鸣之夫妇。兴前驱之将帅。亦兴同仇之妇人。既环天下人可于可喁。可风可雅。不加品题。贞淫自见。故世之治也用兴。兴之失繁。繁则可删。俗之浇也用气。气之失骜。骜乃日蔓。是以孔子不恶繁而恶蔓。其于诗不尚气而尚兴。此意唯太史公知之。他人不知也。何也西汉有文章。东汉有月旦。有文章人人喜于自见。有月旦人。人凛于自避。文如景星庆云。可见而不可避之物也。太史公于书无所不取。可以不取而故存之。于人无所不收。可以不收而故录之。何居以自成一家言乎。则夷然不欲以劝。夫人立言立德立功。即三者无一焉。而犹有翘翘自见之兴。太史公乐矣。嗟乎此一种乐意。遂能酿百代能文之苦口而使之甘。柔百代评文之刻意而使之平。俾览者真喜似喜。徉喜徉不喜。常若触之可喜。而不喜者自在。真怒似怒。徉怒徉不怒。常若击之可怒。而不怒者自在。太史公又乐矣。嗟乎。弹人。人所不欲也。谤巳。巳所不欲也。誉人以弹人。誉巳以谤巳。巳与人所不欲也。如万石君传。刺客游侠诸传。何尝一字誉之哉。阅者击节叹赏以为真誉之也。噫。此兴象也。天下明眼少而肉眼多。堂下人多而堂上人少。使肉眼争相曜以和其心。而堂下人交相舞以作其势。则事功兴。议论止。天下和平矣。又如神仙诸传。何尝谤人主哉。自谤也。自谤而不讳。即弹人而不怒矣。何以故月旦之失。非失于苛物。而失于恕巳也。是书始阅于丙寅岁除日。可以解解之。不可解置之。太史公不求甚解。而强觧之。太史不甚求解人而强索之。皆过也。离文明之象万物皆相见。史记古今文人皆相见之书也。噫鼓之舞之以尽神风水遭而造物不默。能读史记者可与言诗也巳矣亦可与言易也巳矣 

　　【 千古文章摄归嗔笑非吾师实与相见安能道出如许乐境腐史颂言聒耳今始得此知心当亦淋漓呌绝】 

　　○诸子序 

　　陈仁锡 
　　学莫要乎六经。人才莫急乎经济。文章莫贵乎雄浑博大。何以有诸子之刻葢欲返之于六经也以六经收诸子不若以诸子返六经强其所厌。不若用其所喜。夫诸子多救时之人然六经治未病诸子治巳病六经治百家之病诸子治一时之病六经药物悉备而不预裁一方病夫自取焉。诸子方太具。药太猛。乃治巳也奇。治人也拙。治一国也奇。治一世也拙。奇以方。拙亦以方。后之习诸子者几无疾而呻吟类无方▲兼斯三者为大儒非吾师吾谁与归 
　　而操药又近于入虎狼之窟采乌喙之毒奚取焉人皆曰子才也子识也子肠也其实不知子为何氏能去骄气与多欲态色与淫心乎能曳尾涂中乎剡之野能使孔子朿帛以赠乎能却聘币终身不仕乎能既放流睠乎能居游必择乎能招隐鬼谷乎不能何以知人能浩肆恢奇乎能不流邪说乎能峻洁老成悬之咸阳乎不能何以知言诸子中大医王四欲反汝情性而无繇入老子医怯夫一大手也故尚补。沃之清冷之渊庄子医热夫一大手也故尚泻。无政事则俗管子医俗夫一大手也。故尚法。离骚有力于诗亡之后屈子医戆夫一大手也故尚厚。虽然有其心无其术。墨子也中医也。有其心有其术。不操其本及身而止。管子也时医也。齐生死一寿殀。迂而自得。不关痛痒。不详标本。庄子也儒医也。以言窃国必有天刑。吕不韦毒医也。天之刑申。不在耕战而在告讦。其刑韩。不在名法而在以说难干富贵也。贪医也。然言与法不可冺矣。噫天生我材其要择术管子多欲亦多君之欲而布局宽。可大不可久。晏子少欲亦少君▲眉列羣医请者自择 
　　之欲而结体隘。善闭不善开。甚哉乎经济之难。子华子不云乎为人所处者不得安其所处吾犹病言之不广夫所以处人与所以自处道在六经修辞立诚斯雄浑博大也巳因此前集故汉以下不具论 

　　【 所谓腠理之地圣人早从事焉六经是也诸子安能望其顷背然庸医非能杀人延者自杀耳分别高下增减古方雕攰其有起色矣】 

　　○吴两阶文草序 

　　陈仁锡 
　　风雷者天之力乎烟云者天之力乎于尧峰于华顶观日出知之日未出人寐天不寐大经铸造。要之掉出日一轮云五色。能事巳毕故烟云有力风雷无力动静无力一动一静之间有力嫫母无力佳人有力壮士无力谋夫有力题目无力题之先题之外有力两阶认题极透行文隽而膏味无穷而炙愈出真绝代佳人夫作文不致力于题目犹法吏不勤触邪强吏不勤捍敌虽然文士贾勇与题角自谓圣贤忠臣▲凿破混沌 
　　不知巳非邹鲁孝子读两阶文味腴搴芳如文甲綷毫剽筋寿革绎并所至而贵曷知其中有自得不以万世换人一朝也哉李观不云乎轼者如仙。御者如梦。吾愿舞两阶之骖也。 

　　【 奇高之论前无古人】 

　　明文霱卷之四 

　　●明文霱卷之五 

　　武林刘士鏻羽石父评选 

　　序五 

　　◆序五 

　　浙江乡试录序 
　　李冈甫制义序 
　　郑峚阳稿序 
　　会试录后序 
　　祁止祥稿序 
　　祁司李玉节传奇序 
　　张茂仲新艺序 
　　送东阳马生序 
　　赠方松厓序 
　　送畵史李约礼序 
　　兵部尚书华容刘公归序 
　　送宪副张君之任陕西序 
　　送艾典术归陇州序 
　　送郭君知上海县序 
　　送杨君知新喻县序 
　　送黎文渊还南城序 
　　范母易氏贞节序 
　　送都指挥俞君志辅序 
　　赠赵千户序 
　　送王佥事序 
　　送杨景周擢广东按察副使序 
　　赠王晋叔兵备平阳序 
　　赠东谷先生考绩序 
　　赠青岩胡君督学江西序 
　　赠石洲张君擢守建宁序 

　　○浙江乡试录序 

　　黄道周 
　　崇祯三年庚午秋八月天下当举贤书于时东疆且靖矣海外残寇过沧溟者亦鸟翔不下　天子方舞干羽令诸臣共矢文德而臣道周与兵科给事中臣德阳得将事浙中臣顾影惕然自念初春臣自七闽携家渡胥江奴丑未退行人缚马足不动臣对妻孥言吾巳辞墓出山此七尺非复我有诚淹滞一日有如道路约四十日走都门棰系书陈其蛙志顾忸怩自止者再臣观天下懦不文未有如臣者也臣为书大要言殷高周宣。不制胜无以中兴。　圣天子明德照天下。国家年历于今始泰。宜及此时克诘挞伐。蹑其骄暮。不俟六月可奏肤功。臣度意无甚异人又谈者猥多引于非分徒插笔取笑曾未几时奴遯出关三辅廓清臣承乏遂及兹　命臣于是有宜辞者三臣自少为文未泽于德长谈仁义逢　盛时无起衰之力而浙为???藩天下之所瞻顾宜辞者一臣负上守树先后六年芝兔不征而蓬蒿日长匍匐观　尧舜意愿巳足不敢复梯荣宜辞者二臣既携家穷日夜趣辇见险不止无尺寸自効又持人幞被南行为隐子所口??诚愧非望宜辞者三然方循墙为书生诚有所不敢故臣观天下懦不文未有如臣者也臣蚤岁在海上未识胥涛。日在岛中。读陆宣公书。见其文宽详洄互。谓是安澜。犹有文人之意。辄寘之去。今三十年论其世。复其书。求一语之似不可得。既朿带及见先臣叶少师时称湖学分署两斋别兵农水利算数之务断可行臣谓此在试场中不过是一?题目古人六艺服习终身令分别出途于曹郎中一簿吏手耳试在天下何所干济今士燥发摸孔孟。衣冠谈笑无所不似。逮其离经为天子使。回视两家如未通姓。即欲程以世务不过取几种要书。割截讽诵大小数十条。称通达人矣天下事独领见奇羣习之何所不套以圣贤语着令。念诵白头。尚如此。即复摉薮举孝弟力田亦与门荫纳粟同科安所得一艺上周孔之路然去今未几年。求一人晓兵农算数亦不可得。▲□□□□□□□□ 
　　臣于是叹知言知人之难也。仲尼平居以六辞观人傅为家法一日对鲁公乃云辩言不足为治子顺对魏侯亦云知人甚难不如渐引之于礼夫自有虞以来。敷纳明庶。舍两知无称。一旦对君上。辄易前辞。臣疑其必有所试。今身自试士。优洋之未知而勉勉学为辩言。忆在往岁蓬跣单衣出闱。自誓谓如此不如蓬蔂。既冐昧拂拭。又操是以课誉髦之彦。即欲先教敬而后观心。当于何日始乎。臣始拜　命出掖门遇诸同辈咸云浙中风尚近大异尔当何以砥之臣唯唯对何所用我砥人为者每一先辈出典试与科臣俱相顾郑重必云崇正体搜真才而山川所贡神明所致　国家参泽所被前效尽如此矣昔人亦云韦布之士出言动君相系于精神精神之动岂可学哉必执我见变行墨粹然而称之反恐以是贾赝如臣意欲人皆法周孔。敦尚仁义。一■〈逞，山代口〉深造。为自得之言。夫深造自得之言固督责剽袭之所不至也士不谈仁义既数十年如亲父子老别不识头面骤呼之真声发其汗泚而巳正恐汗泚而后此仁义相呼法周慕孔者又成套事宇宙如许大。风尚所赴。何在不波。要如此心独得之下。虽隔一壁。岂可告语。志天下者不复知有乡国志千古者不复知有天下今士望浙门不问何处便云于忠肃王文成且如忠肃文成。所处变革功名之际使周孔为之亦岂仅如是巳乎人患不深造。不能自得于千古上下。徒仰面就人。一日服官。亦唯唯纸上。问左右取进止。其高者乃杂米盐。修一节。貌澹泊以自覆。其于圣门辩言知人之道。则又末矣。今　天子圣明敻出百世寤寐既三年未有物色出傅岩之下生平治精神不能玄感。而徒就行墨辩奇正。别醇醨。以邀一旦之遭。亦何所贵读书为者。士阶级固无量周孔而下陆敬舆王文成而上中问位置尚可十百母曰天目台宕不避岱华也 

　　【 吾师学贯天人道苞隐见凡性命理数兵刑钱谷精研博核无不成画在胸故吐词成经如寒纩俭稷足裨实用其云周孔而下文成而上位置尚可十百葢自道也世以高奇相谰犹肤革之见耳】 

　　○李冈甫制义序 

　　黄道周 
　　别不晤李冈甫有传冈甫论议称唐人应试之作累千百牍无甚传者所传一二如钱起湘灵杜牧阿房假得于夙构感梦之余几幸不坠而犹以试体无传间附于杂作予不见冈甫不知冈甫果为是言以冈甫场舍之文及所惠予二十余篇参之即使冈甫昼行市中左吐右书无不传者何所别体之有然以意揣今所为文无世所摽艳施薪嘘火者推之宜非冈甫不为是言冈甫意以为不绝之言。不托于众献隐食之台。一日辟门。朝聚千人。暮聚千人。指动颐张。无一异词者。虽有好语不可以祝洙泗。溱洧分流之间。父老涉水女子沤麻则亦可观也。何也其志独存焉耳。圣人不贵同存之辞而贵独存之言独存者诚然而存之众所不涉骤骇而徐历以其独体行于比体之间若中国之使于连臂之国也以为彼皆合存者。则以为之独存。独存则体立。体立则神生。神生则变作。变作则体迁。体迁则感遇不一。而夜行者因以为鬼神。夫鬼神者衰假之名也圣贤不立众号以相恫而后彼得焉一垣之市荷笔成林无贤不肖皆口有所祈冀者鬼神方走共气焰空谷是处嘈声之下畏不可听也有言出而善者应之有言出不善者亦应之以其应而狂喜以其亦应而狂恠鬼神既不受其狂喜而受其狂恠夫使无有则巳有之必以为谩巳也十年之内而皆去其籍则自是无传矣且以一垣之市荷笔成林祈向所托莫能相尚具体之伦大者数百小者数十鬼神一物附声其问岂得所谓独存者乎独存之士。不战于阴阳。不斗于庸众人。意所不▲奇文不杇 
　　可。异物献之而不肯受。意之所可。兆魄使去之而不敢去。彼其人固尝竭志于寥廓。贵贱取舍笑骂之所不到而寘力焉。力志巳到。明胆合生。上下百世夫固多避焉者矣。富贵之士好言如流纳之四壁除墨去楮不出百日取简授之故有不丽十字者何其精爽气焰之不可再取也且所谓体者藏神之名非附神之名也神有遗体。明不生魄。如必其圆白者。则弹丸以粉而谓之月也。故曰体无满缺神有生死独存者皆无所借于彼而存之其同试而独应若阳燧之取日方诸之取月映之而得水火其独试而独应若摩柳之得火呵虫?半之得水暝晦不齐而我皆存者独有之也今之所谓体者必旁借其词绵匝委随烂紫败素千段如一见者如夙习然而后以为之标美夫如此者将其湛定退处有得而能之耶抑其诡随渐??修居肆而能之耶如其渐??修居肆而能之将必首戴背负揽货于天子之前一有缓急焚楮号神叩首而巳必且勉强求其异等三日一笔十日一纸摇曳自得者而谓人传之乎凡物之传。皆有近于圣人。即不至于圣人。皆有所实存于人。唐室之人以其才鬼自传其灵而犹多不灵。今以路人而传圣人。梦所不到。数面谩之而必以为或传者。犹优戏仲尼而石刻其曲也。必自为传而终于必亡。以是为道可以涕哭。今以冈甫之意即使新能不生旧奇不死朝逢夙物安笔书之保有富贵冈甫为之乎。又以冈甫之意新能不生旧奇不死朝逢异物附耳低语倩笔书之亦有富贵冈甫为之乎。冈甫二皆不为则虽有大人上林绣补龙骨黄衣之老。引端其旁。冈甫当之。犹比于噉呕也。而况于残篇剩语畧可上口。诧必存之以为神晤者乎。又况于因人之言千?如一。服以成习而自为试体试体者。宜冈甫之夙言之以为不存也。冈甫自燕归益新力于文章予去远不时领异乃仅理其数语覆则不知以意射之如予者真所谓寤言者矣 

　　【 洪音异象破瞽惊聋】 

　　○郑峚阳稿序 

　　黄道周 
　　天下人以气相取也。气之所不可取。如木与石。然且扣之。则各以其响应。响之所不应。若蜉蚍与蚁。相宾于熏弗之野也。歌舞拱揖礼殚矣而彼此不相觌夫彼以其体小乎则使犎牛立于西门爰居立于东门臆喙咢然而彼此若喑也故气有所不取。响有所不答。则天下之体影皆散。日离其表。吾鼌走而呼于道阳无人也有应者吾闻其响似吾夙昔之所耳营吾骤咤焉若语狎而从之则不知其处吾夕走而扇于道阴无人也有至者吾闻其气似吾夙昔之所服领冷冷而乐之夫此两取者岂皆有藉假匹体与吾习熟而为之乎仲尼鼌行而食于子产。夜行而呌于吴札。吴札之与国侨相去各数千里也。大禹出而与龙摅讲语。入而与石母生子。其体比各不相感也。而感之甚于螽蚓之于笋?大??虞。吾将以古之圣贤皆然。而今之圣贤则以为恠今之所不恠必若饭之以粪呼猪之为豨也夜梦不洁而朝得货。夜得钱锥而痏肴生于身。彼所谓常识者安在乎。既不得常识而以其体匹大小形影以为常恠故人谷而呼曰魅来则魅来过明月而疑其影则必死于明月也。吾昔者梦渴而饮于江水方涣涣也左顾有人焉曰子郑氏火色彪文微视而善笑右顾有人焉曰子萧氏金色彲文大视而善呌此两人者其形体各不相比也今从而比之果有之也子郑氏方泻于涂自以为江水使子萧氏鼓檝而乐之子萧氏又以其波澜招檝而耀予予即自以为木石其于子郑氏独无取乎且使子郑氏为木石予犹将从而取之加以弦必静以清以为??虞▲□他点晴伯玉亦有序 
　　业必作而善鸣而今子郑且置足于黄目之间则是天下不复形影之以为常恠也形影之与响气则亦芦卷焉耳此以相于羽彼以相于毛毛羽之言奚择乎予向昼而卧于树下乌过之哑哑鹊过之唶唶以为是气也乌鹊挟取之而因为喜闷其间既则自以为诞也我岂为诞焉挟取其气而喙于子郑氏之屋者乎子郑氏之所喜闷。与世氏之哑唶。葢久矣其不相躐也。而我且以是求之。无我亦自为洼壑乎。从而呼之则应之曰诺是乃子萧氏之所乐领也。我葢犹▲匪夷所思 
　　响存焉而未闻乎道言。 

　　【 荒幻奇诞试以杂诸庄叟犹中冷之子惠泉也】 

　　○会试录后序 

　　倪元璐 
　　葢易有之曰圣人作而万物覩何言乎其覩也上章美而见光。下着情而献功。如相见然。故称覩焉。易之言覩书之言霁也上古之蒙霁于二代尧之蒙霁于舜舜之接尧犹雨之合水也而其时则亦有若肇造启辟然者此其以尧有静深之息。而舜大见其道舜大见道是使四凶者不得不大见凶四凶者大见凶则十六族者不得不大见才也此十六族者当其席伊祈之暮气而罣于穷奇梼杌之繁妖如处袭石不可寻察而及其应运投知光气勃发灿然华舒烂于卿景故舜者明新之大归冒万类之才而与之相见者也今　天子极圣左握大鉴右操徤斧以章奸锄逆使严雰坐清大昏忽旦　天子以为如此则天下必有矫挺而出其才者矣故使臣等洞垣而求之文字自臣所见士之能言者性命俱流思理并竭穷致极能凡士之奇则无有不见于此者矣士之能为此者运昌则气发。心开则力张。去讳绝嫌。则虑坦而其情易尽。此物之善覩者也。虽然臣疑士他日将或有遁焉者夫敝臣之遁其君者畧有五术汉之臣则皆蹈之汉武帝责吾丘寿王曰子在朕前智畧辐辏及连数十城之守职事并废一遁也聚才以从其面退而解弛焉此一术也。婴蚡之讼武帝问廷臣谁是韩安国两是之郑当时是婴后不敢坚一遁也诡于中虚以为无咎又一术也。文帝欲任贾生绛灌之徒则曰年少初学专欲擅权纷乱诸事一遁也骇非常之原而托于安静且以老成制年少以谈笑夺痛哭则其说易伸又一术也。文帝问陈平刑狱钱谷平曰有▲勘破窟□令游□局面□何躲 
　　主者问其职曰理阴阳顺四时一遁也逃实课而即于莾荡以为大又一术也。公孙弘对武帝曰臣诚诈使非汲黯忠陛下安得闻此言一遁也居身于谦谦之大美而使人主不可见诈又不可见忠又一术也。此五遁者大巧之臣皆用之以押阖其主汉之二主皆英主也然有不及觉者其情甚深其罪则与四凶等夫主甚阳其德而臣则怀谖而栖于至幽此固流殛之刑所不原也故臣愿士终显白其意以与　上相覩。相覩则无回心。无回心则无匿才。　君父者呼▲新廷尉□ 
　　心之铎心志者鍜才之鞲世顾安有负忠臣之心而患无其才智者乎。且夫　明主在御譬镜之在悬也因镜以正其容易而欲灭其丑难乘　明主以致其功易而欲涂其过难况以　上冲质而能大见舜五十在位之道使其年及舜必又出舜上而诸臣从之枕圭席锧。不为十六族。则为四凶。不可慎哉。 

　　【 府经庖艺洗尽录序格套搜剔五遁情形如秦镜当悬孽无匿影又如越人神技洞见五脏直是千秋巨鉴岂止鼓吹一时】 

　　○祁止祥稿序 

　　倪元璐 
　　文章之不治则由其才堕而体升才堕而体升者诡羮酒于太玄。逃灯剑曰帷厘。此二托者其名大尊。而其情如春氷弹指可破也。且夫太羮为不味之烹玄酒即非醨之酿不味比之生物非醨几于澹水以此二者享诸众口苟其哜嚅唱旨悦怿腾酣则亦遂可尊屠手于易牙贵汲人于仪狄然固不能则其用之文章必有不可者矣而谓过宣必敝则有取于帷灯侈割将伤是所期乎匣剑然不知畜光需鉴养锷待剸此以喻字未落纸之时意尚包胸之会未闻至幽相察而忧照深两敌相威而嫌器利今欲辨层墙之中非漆袭石之里无铅虽复长号不可得信则其用之文章又必有不可者矣知其不可而顾为之者其力薄而取途于易循中惭而驾高名以自壮既巳为之必以笑天下之不为此者衰狐升座而呪龙象之智为羊鹿此天下之大痛志士所务白也故吾之意欲使羮人穷羮酒人穷酒灯者犹灯剑者犹剑则天卜之才出天下之才出。则文章之道大治矣。自吾持▲犀利妙言如□ 
　　共说二十年不敢以告人以为言之天下必有劚吾舌者而今吾友祁止祥由共道则大效则是文章之事犹可为而言之亦未必祸也止祥氏之文栖于奥深跃为灵露观其入刺然可寸计心观其出泻然可斛量血则其才无不致于其文者矣夫使止祥氏澹然而唱晓风残月。或可以欢十七八女郎。信口而长吟。亦可以通晓白香山之老妪。然止祥氏不为。止祥氏以为使天下妇人知之则不如穷以死耳观于止祥氏之为文亦足知羮酒灯剑四者之才可得而极而太玄帷匣之义自圣人言之亦为多事庸人托之则大奸而已矣以止祥氏之才亦数举乃售使吾言晚合然使止祥氏不大效者吾舌岂可得保乎 

　　【 撑霆裂月□作者之肝脾】 

　　○祁司李玉节传奇序 

　　倪元璐 
　　韵人管风弦月庄士矩伦矱理两氏遇于涂必捽顶交唾而去今使两手者左执檀口右执铁肝兼写并献所不能矣夫文章之柔若媚狐比于巧令者莫甚元之曲子。而以为繇其道之可以教忠。世培则有取尔也世培心恫于峕起蘓卫稿壤为当场之弄其艳苏意微其丑卫怅切岳氏之祠泥范武穆金铸桧卨人之欲不朽桧卨甚于存武穆也宫商铸之。不愈于金乎。故是记则祁氏之刑书也名音曰律名法亦曰律故世培之能于司刑于此可知也然世培之于古之为词者则有异归焉宋广平刚肠而哦梅花则媚。归于姿。世培妍面而敷劲旨。恊于铜琶铁绰。归于骨。王右丞奏郁轮袍。领解登第。归于艺。世培既登第而声忠影叛。发其思存。归于道。柳耆卿调桂子荷香。致金亮跃马。归于罪。世培拈一秃节子。近晶汉日。远遏胡云。归于功。且夫谱事为词使可歌舞其中有灵也巳以世培氏之词为脔享于诸氏聪氏享谐瞭氏享态藻氏享华侠氏享义而用物以配之逢花则艳着酒则豪当经则法伍史则鲠是固英恠非其才莫能为之也。 

　　【 合音律于法律则知风雅场□未始不列咎繇一座】 

　　○张茂仲新艺序 

　　倪元璐 
　　凡人福根深厚于文字中即得福无尽文字之福集于数种之人其人不飺食则得之。引醨欢泚陈膻唱旨箸落风飞卒泽厥体此人享便福。其喉无血腥其策管如舞。其藁不再易。其灵台之君甚乐而寿也。其人握固则亦得之。拘铜约炉衡斤量铢锺亦此铸铫亦此模此人享定福。其目不东西视。其相题如孪子。其行墨赢缩可循。其于文先架骸结肢。而后召其情也。其人酒勇则亦得之。骂坐弃礼发言犹矢斩头穴胸何知程李此人享浪福。其手足穴革出。其头不狼顾。其架不畜笺传。其为文有兴而无思。不求共文之用而甚自喜也。夫此三者枕铅席觚未尝婴□而由其道则皆可以得富贵葢其夙世尝有造书制契之功于天下者故获果于此也今天下之刿鉥其志意而戞乎示难者固皆根薄走苦之人矣夫其于文挥肉取瑶。排菹选蕋。灭巳爇之灶。擘未离之山。我法自擅而犹裾裾左持圣灯右操王铁如是为之性命将失得何福乎自吾友张茂仲之于公交车垂二十年而其文精奇宏深无不有者观茂仲之文亦可以知神无肤取理无涂遇犯其剑阁搴阴平之胜旗造于具茨振襄阳之迷驾故避福而趋艰危莫甚茂仲也茂仲告我曰吾分不得福是吾夙世当有焚书之孽于天下者吾苟探手而得珠一曲再鼓之则面热病发苟任走而叛圣人之情则梦惊魇中风憞溷夫茂仲之言以为他人之福。使在于已。则祸也已。然以茂仲之不为是三者。将亦有享焉。今使茂仲提肝出喉。落纸可见。入则我自西颦。出则人为尹泣。而诏捕发塜斩关之盗即不我及也如此岂又非福乎举世之于文皆好为其安而处福者。不为其危而造福者。姤九五曰含章有陨自天言无所尽力于其文而文适逢之如天降然者蒙安而多幸也丰六五曰来章有庆誉吉言有所尽力于其文而文终应之若被召而来归者终誉而无凶也今时当艰危之际固取担薪见功。不取衷带鸣福。苟或有以司勋之律命文者曰。入虏地生致虏者上功。次多馘虏。次身负创数十。其诸握矛不刺。刺不深。不见虏还。野战蹶者殉诸垒。即不知彼三子者安归乎。然则艰危果福而福果祸也巳。 

　　【 繁华惊奇鸡舌□古嗅其一字当令腐骨全消】 

　　○送东阳马生序 

　　宋濂 
　　予幼时即嗜学家贫无从致书以观每假借于藏书之家手自笔录计日以还天大寒砚水坚手指不可屈伸弗之怠录毕走送之不敢稍逾约以是人多以书假予予因得遍观羣书既加冠益慕圣贤之道又患无硕师名人与游尝趋百里外从乡之先达执经叩问先达德隆望尊门人弟子填其室未尝稍降辞色予立侍左右援疑质理俯身倾耳以请或遇其叱咄色愈恭礼愈至不敢出一言以复俟其忻悦则又▲堪作进学箴 
　　请焉故予虽愚卒获有所闻当予之从师也负箧曳屣行深山巨谷中穷冬烈风大雪深数尺足肤皲裂而不知至舍四支僵劲不能动媵人持汤沃灌以衾拥覆久而乃和寓逆旅主人日再食无鲜肥滋味之享同舍生皆被绮绣戴朱缨宝饰之帽腰白玉之环左佩刀右备容臭烨然若神人予则缊袍敝衣处其间畧无慕艳意以中有足乐者不知口体之奉不若人也葢予之勤且艰若此今虽耄老未有所成犹幸预君子之列而承　天子之宠光缀公卿之后日侍坐备顾问四海亦谬称其氏名况才之过于予者乎今诸生学于太学县官日有廪稍之供父母岁有裘葛之遗无冻馁之患矣坐大厦之下而诵诗书无犇走之劳矣有司业愽士为之师未有问而不告求而不得者也凡所宜有之书皆集于此不必若予之手录假诸人而后见也其业有不精德有不成者非天□之卑。则心不若予之专耳。岂它人之过哉。东阳马生□则在太学巳二年流辈甚称其贤予朝京师生以乡人子谒予譔长书以为贽辞甚畅达与之论辨言和而色夷自谓少时用心于学甚劳是可谓善学者矣其将归见其亲也余故道为学之难以告之谓予勉乡人以学者予之志也诋我夸际遇之盛而骄乡人者岂知予者哉 

　　【 前辈虚心攻苦乃尔今人稍解吚唔便栩栩意满学问安能有进】 

　　○赠方松厓序 

　　林俊 
　　五行具而五性分酸甘辛咸各一其味而各相入也故皆易和惟苦独无和酸甘辛咸各有好而苦独无好翰之莼。亮之薤。元修之菜。槎头之鳊。通印之子鱼。岷山之蓣。邕之姜。蜀之椒桂。解之盐。调而和之。其皆相入也。均之为瓜不削者必苦均之为李不摘者必苦均之为笋独成竹者亦必其不甘于味不相为入者古之人行之苦有喻矣蘖是也政之苦有喻矣茶是也苦之不可近如此宜其好之者独也抑闻之直木先伐井甘者必先竭又患夫生于材者之为巳累也苦无适用之材而亦善收有自寿之利其未可少也。予弦直石介泥古而病为通譬之于味所谓苦也落落无合动触世机好咸者之所弃酸者所色喜而心疑者也无适用之材。而又不收有自寿之利。予之苦。尤乎其不相入也。然亦有闻其风而起抗众诋而不夺者其故何谓也予取友于天下与其一乡有未及一面而自谓知巳有肝肺相示久之而益见其亲若松厓君者其是也夫善化者运独为同予仅安于独者也然私计之芩连栀蘗。味之至苦者也自相为类而自忘其独故虽卢扁不废夫调益元气虽不敢与参苓同功然□极胍脱气促而神昏以绝一转息间熄薪止沸苦亦奏有微功矣。夫神完气足腠理弥密。内体固则外邪不能干置一苦于无用之地医之至也松厓其无思置予无用之地者乎。松厓有学识操养以不涉媕阿忤逆珰意退伏林下及是起宪副监军川东而复回湖南也予亦欲东者因叙所赠处者如此 

　　【 备陈苦趣不觉遗□】 

　　○送畵史李约礼序 

　　刘崧 
　　世称善畵者曰畵史畵工也史官也畵者安得与史官并称而谓之史哉及观古之秉史笔者其传是人也非徒纪载其德性行事官职功业而巳乃并其状貌颜色言之如曰美须髯长大也曰短小精悍也曰晳曰黔也曰黑而猜狠也其传写精妙千载之下如在目睫故吾尝谓史官为不丹青之畵而畵工乃不文字之史则其谓之史也亦宜。然史官为书或狥爱挟忿为美恶高下又其书常后时而出有不核不备人莫得而议之而彼或因之以欺世而后世卒亦罕有能辨其非者独畵者之于传神。其人恒相视于咫尺。其部位形采。肥脊长短。广狭之际。分毫爽戾。则三尺童子指而议之矣。繇是观之天下后世之公而直者宜莫若畵史之笔而余之所见者亦寡矣庐陵李约礼者为人传神极精妙方立谈过目如不经意而落笔施采无不宛然能使见者即知其为某某而约礼固未尝自言也其或盈缩于其间则约礼又能因夫人之言辙为之更定而不厌及其成也人莫有能得而议之者是约礼非徒能信其技而又能信夫人之言者也呜呼世蔑公论久矣安得如约礼者使之秉笔以公天下之疑信哉 

　　【 昂画于史为丹青出色】 

　　○兵部尚书华容刘公归序 

　　李梦阳 
　　公自去岁上书乞骸骨　上察其忠诚勉留之至是三上书不许会公目疾引请益力　上不得巳许焉赐玺书文镪有衣一袭行之日冠葢车骑填塞路衢道旁观者咸叹息争走觑公聚而转相语岂不为至荣幸事邪议者谓公前以司农卿归　先皇帝特诏起之置之左右委以腹心数召对访延得失故每语□从侍必遗刻乃罢所谓帷幄旧臣者今　天子幼冲茕茕在疚四境未辑忠鲠耆旧之臣不可一日去左右又大司马者佐主平邦国者也公去谁与理邪公不听比去议者以闻　天子廉公有决志故卒不留公夫士有必去之志。而后有不可夺之节。故古之人有招之不可来而临事麾之有不可去者岂不为俊伟烈丈夫邪为公者诚曰吾可去去焉卿又曰吾可去去焉大夫又曰吾可去去焉朝去一公。暮去一卿。又去一大夫。君人者必谓荣贵利达不足以尽天卜之才天下之才亦必自以利其荣贵利达为辱若是即使公决于去何不可邪知天下之才以利共荣▲有关士风之言 
　　贵利达为辱。将遂以是风天下。故卒不留公。若是□下之愿仕于朝者且駪駪至也先王之训人也语交际必曰义进退具焉先之以几显微生焉决之以时消长形焉故亡义者贪昧几者危悖时者残三者有一焉上之人必贱之曰是求荣贵利达者夫惟贱之也故天下愿仕者不至故曰即使公决于去何不可邪公前为司农卿诸生以郎吏事公泊为大司马公以旧郎吏又数数见愚无似诚不能状公然窃知古之所谓大臣者有是义也易曰不俟终日殆公之谓矣既相率祖公于都门北地李某乃为之序 

　　【 似有慨于固位者而发笔锋镵刻可以醒□】 

　　○送宪副张君之任陕西序 

　　罗玘 
　　地之涯为边。衣之齐而缘也。亦谓之边。凡器物之旁肉。通谓之边。然则边之云者中国之尽际外此则为蛮为戎为羗为狄。先王亦不得而兼治之。葢越边而求以为衣求以为器物不可也然物之坏也皆自其边始故先王于此尤甚爱而重为之防。非忧边之民不足以抗之为之忧也。忧夫无以使边之民抗之有坏而入内之道焉之为忧也边之民其生而风土之锺。长而气习之渐。大约与之亦不相远。其山海与之相陟降而浮游也。其饮噉骑射渔猎。与之相错而便习也。父华而子夷也。父夷而子华也。或其身之迭为华夷也。皆不可得而凖也。而或者恃吾关吾堡塞在。犹谓吾中国如完衣器物然。其亦不思之甚矣。于乎边圉之寄可视以为何如。而独付之武人。况憸人之与庸人乎。正速其坏□□。西北之边。古巳不与东南并。而西于今尤为多警。洮岷亦西之一面。土蕃西羌之所窥觊。而比年伏衅孔深。天子以为宜得宪臣之有威望者节制之以销于未萌。于是以监察御史张君为陕西按察副使往即其任。君前奉诏按甘肃边臣诸不职者朝议服以为能。葢肃之距甘也五百里是为瓜州。瓜之西古玉门关也而中国之地至是亦尽矣计其道里之虺蟠蚓屈于河山之间。腰腹脊胁。要皆虏也。其穿而入也几隧。其入而薄也几城。其变也孰激之。其来也孰导之。败孰为之殿。罪孰为之魁。君道时顾瞻踌蹰固有定筭而后诸嚣嚚者无所动其喙不得尽其词焉称曰能宜也洮岷尤近于甘羌之强不及于诸虏。偏裨将挍非大将尊重臣。而副使之得久于其任。又非御史暂临比也天子之所以用君乌得无情乎或谓君台端之老者也宜在朝廷预政事其出非宜是之谓不知务葢泥于五大不在边五细不在廷之论而未考韩范二老负五大之望皆尝在边矣然则边圉果可付少年乎凡器物于其旁肉之边倍厚之然后可保其怕完而不坏用君于边。固以厚边也。庸非所以重君乎。此非予之言也其寮言之于予者也且使书之为序以为君行赠 

　　【 就一边字生出许大议论巧不伤醇华不雕质】 

　　○送艾典术归陇州序 

　　罗玘 
　　史记天官书曰中国山川东北流其维首在陇蜀尾没于勃碣故秦晋燕赵常多兵譬之人焉陇蜀之喉也。于中国为项领。勃渤海也。碣石今沦于海。要皆在今大都东南大海滨。海为尾闾。泄西维之水而脉络实首尾焉。陇为秦野其位舆鬼其舍鹑首其宫巨蟹其州雍其星太白太白西方金也大都为燕野其位箕尾其舍析木其宫人马其州幽其星辰星辰北方水也金水母也又兵象也有杀伐之气焉水火夫也。其为体也柔。柔则为沉鸷。其过也为激射。为奔放。则二野之分。其兵之用也。亦若有为之者哉。然吾闻太白其卑近日其高远日出以辰戌入以丑未当出不出未当入而入天下于是乎偃兵五星皆从星辰而聚于一舍其国可以法致天下是二星也虽为兵灾亦或遗而为祥其躔次羸缩因人而变宋襄公一言而荧惑退舍是也今乘舆所驻北极紫薇帝座也又辰星会太白五星聚于一舍位也日月如合璧望气者从天精而见景星索所谓彗字蚩尤旗枉矢旬始者卒不入于目中斯何时哉尚与天官书合也春秋之时言星者鲁有梓慎郑有禆灶齐有甘公魏有石申无国无之而燕秦无闻予意二国昧谷幽都地也。古和氏仲叔所居。其遗秘有非列国所得窃窥。无赖于以名见者。燕今司天在焉。岂出羲和氏之下哉。而秦陇之间。亦宜有如昔之不以名见者乎。陇之典术艾昭氏吾友阎允德之异姓子姓也今年客于允德重其世也少其官而欲勖之进而立于其先方伯公之地噫允德之爱人至矣然昭业巳为是特充其官焉则不能不以名见使秦有星家自昭始如甘石裨梓氏可不可乎。予故于昭之自燕归秦也姑与之论燕秦分野。所以薄试其术。而登跻之。激发之。允德其将谓我善成人否乎。 

　　【 □□灵掌游心亥步高踞碧落之上始能槺粕分野苴土天官】 

　　○送郭君知上海县序 

　　罗玘 
　　进士卢龙郭君出知上海县县人在阙下者合而送之郊且重县之得君也属予言之人皆曰上海东海地也卢龙地濒北海同一海也卤舄咸鹻其水土同潮汐飓风以时发作其气同鱼盐蒲苇其产同在畿辅北赤县其所隶同无宣使监司之辖其官之得行其志也又同以其生而习见者之同而治其所临者之同行见郭君政之成也予又将何言君耶虽然君亦遽谓其信同耶君自是而往三千之程舟是马也至之日掀蓬而四瞩焉离离芃芃者稻也。无谓其艾蒿也。烟之蒙蒙者墟聚之爨也。无谓其野之烧也。闻其■〈扌暴〉然閧然者市嚣也。无谓其逐骇鹿而噭噪也。帆之翩翩而织乎中流者粜舟也。布舸也。无谓其毡辀之旛也。入其市而历录然者。文茵纨绮之肆也。无谓其放供张而迎令也。坐其堂而诉牒倥偬者。肤受之诉也。无谓其真椎埋而剽攻也。是葢不俟终日而巳较然矣。其果同乎哉。晨而六百二十里胥集焉吏以漕目告则三十余万石也君思之卢龙其亦有是乎君思卢龙之所无则知上之所以用君者非以其同也上非以其同而用君。君固以其同而治上海哉。予始欲不言兹亦不得不言也请君择焉 

　　【 翻复同异可谓尺水兴波】 

　　○送杨君知新喻县序 

　　罗玘 
　　进士始仕必达官岂惟自祈其然人亦莫不祈其然南部郎曹台属即达官也必曰吾奚不能为北既北矣居数岁见部寺台之长其初亦进士也慕之或陟而位于外必曰吾奚不能为长而挤若是人而非哲且贤与闷闷不慧者能无是心哉曾不思进士仕而为县者。必先湔去其始为进士之心。甘沦于丞簿卑冗之伍。日与之浮沉。从事庸污狡悍。如近溷。如蹈蒺藜然。将包荒之不暇也。郡督邮至槩以揖焉部使至槩以跪邀于途焉吏抱案卷其前槩以署焉又不幸逐逐其欲以败事又槩以蒙诮让焉又尝与为进士者过而于吾为辖其忍为辖槩以丞簿而不吾异也暮而入内愧其妻孥婢仆噤不以言焉如是而南部郎曹台属甚乐也不必北也居数岁而陟于外甚乐也不必部寺台之长也其为县者又曾不思群试于礼部。不幸而不得进士。固亦承与簿之列也。固亦有逆吾之荒而包之者也如是而为县甚乐也郎曹台属望之登山然。部寺台之长望之登天然。其处既卑。▲舌底澜翻 
　　其警益集。其心益危。其欲益易以足。力益思以奋。而功益因以倍者。势不容以巳也。幸今天下用进士为县十六七而以功起为达官亦十八九遂至于元老亦有之是其成也视始仕为达官者不惟等耳或反过焉呜呼县于进士亦有功矣余姚杨君知敬将知新喻县君进士也翁君应干与有戚谓必得予言而后进士为县之义始白虽然翁君不鄙予予之同年友也杨君世宦家又阅历滋久而吐茹皎然得无以发蒙视予言乎 

　　【 只一进士为县生出波澜如许笔有余妍】 

　　○送黎文渊还南城序 

　　罗玘 
　　建昌为郡属县四其治南城县县有城在于黎旴二水交凤凰山之阳城南出通会门百二十里为南丰县又百二十里为广昌县东出武胜门踰黎旴百里为新城县而南城北下未三十里巳为抚之临川金溪二县葢郡之委也。亦要会也。故置戍卫以镇遏不虞今去卫犹为守御所元季伪平章擅割据之雄为伪都僣王号宣德中　荆又国焉其雉堞楼橹门社之杰丽。台池苑囿之高深。刍牧廪厩之富。锺竽笳角漏柝之喧。羽旌纛幢之树。嬉游歌舞之娱。骑射弋猎之便殊有京国之态岂王都相仍于其处而然邪然观其奇花异卉珍菓嘉蔬酒醴之味直争雄于洛阳姑苏钱塘之盛要其土地之美山川之胜容有以召之也广昌居上游林蒨蒙密瘴毒杀人新城差沃衍南丰多硗埆地皆不能与南城齿而其民亦多老死农圃固不能如南城民尚通而善贾乐为远游薄□内外有之也吾尝游天下苟十室之邑三家之市吾可以张口饮醪辟囊受饩醉饱而嬉矣葢吾里闾之人多也最后之京师南郭之南市有吾里人偶语者以为适然耳既而隔墙而呼吾里人也高门华堂坐而谈吾里人也吾惊曰噫何里人之多也吾举顺天旁午来贺旦百人则南郭之人半焉丁仕隆拥重赀而好文黎文渊扈　辇跸而多技皆于吾如平生欢吾职史事于今八年文渊老矣请于其长得与其子益国护校秉羽幢下归归则犹食官饷曳裾　王门荣矣哉然浴盱水。射游鱼。登凤凰山。放纸鸢。倚通会武胜门。笑指负檐而入者。曰三县山氓来矣。此则少时事也今虎旅司门无敢哗无敢阑入山川禁厉鸟兽鱼鳖咸　内物也宁复得尔为邪惟饮醇酒庆余年得归老以享乡国之全盛招士隆辈亦归使人谓南城人好游游而非忘返者于风俗不亦有助乎八月初吉偕仕隆来告别吾无以为赆也以此赆之 

　　【 题无大主张只好就南城生情而风华辉映忘其寂寞】 
　　▲□□□□ 

　　○范母易氏贞节序 

　　王慎中 
　　昔夏侯令女不忍曹文叔之死誓以节自终为曹氏妇而迫于父母至于割截鬒发刖劓耳鼻然后免乎见夺嗟夫彼其爱不出于烈行令名。而苟以保家室之欢。为不失生子者之大愿。如是而为人父母兄弟固亦鄙矣。独怪令女之节其英爽足以激发来世而不能喻当时之亲。其悃恳足以悲感仇怼而不见信同体之人。岂其慷慨迫臆独立不闷有以自持。而诚心精意伏潜着隐尚有所未至与。夫发断耳刑。形巳毁矣。彼区区之爱其女者。犹欲修其巳毁之形而饰之。取其必守之节而夺之。岂非其无苟他之志而犹有可惑之容耶故使父母疑其容而兼失其心令女亦知巳容之累也故其计出于残肤伤体而后得免呜呼可以为难矣然其志靡他而容至于召疑是其所为苟难者亦所以为未至也令女之事余每以是悲之乃今得见节妇易氏益因以有感云始易氏之归于范氏而其夫君锡早死又无子以为养也其舅姑固以为不能终为范氏妇欲再图其所居易氏赋▲慱捖有巨力 
　　柏舟之诗以死自誓其兄易愧虚先生与其夫弟范玉泉君者友也先生以责其友范君以谏其父而易氏之志得以不夺无残肤伤体之痛。而志喻于内外之亲。孝养慈育。备有令善。余是以知易氏之节。非徒慷慨迫臆。足以自持。而精意诚心。独有至者。葢其所守与令女同。而其所得则令女有不及也。嗟乎闺阁帷第潜移默感其欷歔嘅叹有出乎情有循乎礼义其擗摽哭泣有动于欲有激于伦常其然其否隙露端引如鼓室中之钟声音不能匿笑貌不能藏兄不得以苟信其弟母不得以苟信其子而舅姑顾得以苟信其妇哉后世之士好以苟难为贤震异尚刻之行骇于听而怵于视易至于有述精诚笃至穷微彻幽非知德者不能辨也故予序易氏之节与令女论而着之使世之士。知其志靡他。不愧于令女。而其行之难者。乃在此而不在彼也。 

　　【 侧入偏出要归于正。】 

　　○送都指挥俞君志辅序 

　　王慎中 
　　生当封万户侯死当以革裹尸此古之英雄贪功殉节者所为慷慨而自许也其生以封侯为悦不惜一死以求侯既得侯矣又乌能死哉狗马实于外厩。玉帛羡于内府。子女声色之美充于下陈。耳目之好既以给矣。口体之养既以备矣。患日之不足而巳。又乌能死哉。非独然也。其始所为勇于犯难而忘死者。志固不在死而在侯也。然而有死者矣。所谓以此始终者其事有所不免而岂其所自许者然哉慷慨之士不绝于世矜奋而自许吾将何以信之曰其事有在乎犯难而志不存于侯者吾将以是而信之矣自国家以武举求天下之虎臣几百年而吾泉州未有应者吾友俞君志辅始奋然而出以百户中其科居常作止动息与兵为徒击剑驰槊适于持棰之嬉关弓舍矢狎于投砾之娱擐甲戴冑而踞鞍马若袵枕席而便纨绮也其为千户于金门为守备都指挥于汀漳所至与士卒同甘苦爨无精稻厨无虔肉而营伍之井匽庾灶必善且拊循劳勉人人必至惟恐伤之其诚心恻怛发于中而周于外不徒色之仁词之厚而巳余见其所为尝驳之曰凡为大将者视方略计数如何。乌在自操凶器。与卒伍争忮而较勇。则是身不胜衣。射不穿札者。不得将上军而冠征南欤。号令明而严威致。则市召乌合之夫。可使前死。必人人得其心后与之蹈白刃。彼行厨弃梁肉而士有饥色者。非汉之名将哉。君所以复予则谓凡吾所为必始于尽巳不习其事而苟据其权。不得其心而欲用其力。吾以为于巳不尽。故不为也。今使方略计数明矣。▲□本之□ 
　　而且习兵事。号令威严振矣。而又得士心。不尤为兼备而无患哉。且古之不夙习兵而堪将。不素飬士而立勋者。推毂而出。凿凶门而前行其权得以斩艾磔裂人而无所制于法故能以威使众而可以有功今将无杀人之权。而制之者多。吾又将率之而与之共死。苟为不素畜其心。则有涣然而走耳。士诚与我而自不习其事。悍然率而为之先。是委虎以肉也。吾虽不爱死。乃当以不习兵死哉。以其所言考其所为岂果以狗马玉帛声色子女于其志耶吾信君之能死也以此今偾军亡将之衅屡见于边上方闻鼓鼙而思将帅行且召君必不爱高爵以丑立功之臣君既习兵而素拊士所宜向无不成功君固当侯而无所致其死吾之说将不验吾诚信君而人将不信吾之言人固不吾信。而吾尤自信其信之也不妄。于君之为佥书都指挥于广东也序以为赠 

　　【 风华特达利目爽心】 

　　○赠赵千户序 

　　王慎中 
　　异时武人之容。冠猳冠。佩鱼服短后之衣。抚剑而语难。饮酒呶号视直而不能侧声高而不能下手足之力。有余健而不可制。则蹴踘蹶张。投石超距。以泄其悁急而宣其气。卑躬俛首。腼颜笑而柔声音。飘绅襜袂。与人为俯仰。非其事也。永宁卫右所千户赵君伯龄世武人宜有其容以吾所见皆反之何也异时武人。其容如彼。其所为亦且暴戾恣睢忿忮。所至辄批搏人以自快嗜财悦色。则攫取挟狎而无所惮。时平▲写得毒又提 
　　久而文法行。往往见为背恶。上之人辄操文法以困苦戮辱之。于是武人之容。为世大诟。不思其为则非而其容则是。彼其惩之之过而蕲以自免。辄改其容以趋媚于世而求容乎上虽其进退蹈舞不惊人之耳目而矫强果奋之气无复异时之效不亦可患也与且其容非矣而其所为亦卒不能大变于其旧。是两失之也。伯龄细谨自饬以恩义拊士卒如恐有伤尤廉于财贫而不侵乎下其所为是矣予独怪其容之反也岂非思自表见以趋世而冀上之用乎然竟▲更毒 
　　落落在羣伍中。无以自异。事仕不及而材勇无以试饮酒不得醉醉亦不敢狂语徒飘绅襜袂与人为俯仰以消沮其气良可悲也文法之盛。背恶者不得肆而敛饬者亦无以自异。将使武人何所视哉。吾甚患之故有以赠赵君 

　　【 变百炼为绕指讵独兜鍪然抚剑语难武人鄙态倘真正虎臣亦未必作■〈走斗〉■〈走斗〉面孔向人】 

　　○送王佥事序 

　　赵时春 
　　西蜀王士延。自刑部郎迁湖广宪司佥事。僚友催懋言偕其济追而饯之。酌酒而祝之曰。凡宪司之患非职者子知其所以然乎。患莫大于相疑。何耶天子不能独理人。故畀之守令。颛天下之民者守令是巳。守令颛斯民生杀予夺之权。则将以其意行生杀子夺之权。可乎不可乎。天子亦知其不可。则设宪司以防之。故宪司之设。始于疑守令。宪司颛守令进退荣辱之权。设又以其意行进退荣辱之权。则天子又将大置人以防之。其疑固大于守令矣。然则为宪司者。退以疑疑下。进受疑于上。上疑则下慢。疑下则上反。患顾不大哉。虽然上之所以疑我者。因我之以疑权疑下也。呜呼。王子岂能必不疑守令之可疑。但能必不以我疑疑之权疑守令。岂能必不受人疑疑之权以疑我。但能必不以我疑疑之权受人疑。呜呼王子行矣。勉之哉。吾不疑彼疑疑之权矣。而彼疑吾疑疑之权。是天也。子母怨。吾不以疑疑之权疑彼矣。而彼疑吾疑疑之权。是人也。子母尤。不怨天。不尤人。子有以▲上下交疑为监□者良苦 
　　报天子矣。然吾尤闻湖广故楚地近獠夷。俗喜疑而叵信。子果能此。岂非针楚之秦缓与 

　　【 体骨矫挺】 

　　○送杨景周擢广东按察副使序 

　　赵时春 
　　明制内设御史院。外立按察司以纠邦治。号曰风宪官。其职不亲操政。主按政之得失而褒贬之。不莅民事。主察民之利害而兴厘之。故凡内外百司有失职者。必觳觫于衷曰彼风宪官。将以所治纠我。为风宪官者。亦夙夜惕若曰我所纠之治有遗乎。则将为我风宪羞。庸是百司无秕稗之政。黎民有嬉皞之休。风宪之设。亦侈大哉。初惧其权重难制。故班御史院于六卿左。按察降二司一阶。又以中丞摄大夫之职。副▲公文大有昌黎气魄 
　　使佐按察使之治。凡使之治必关白而后行。有所漏罅。则佐而纠之。不以逼为嫌故中丞举其职则天下治副使举其职则藩省治居是职者可谓得行其志矣。其后为中丞者。自比于六卿。为九卿姑引大体以自居。而下移其治于御史。为副使者亦自眤于二司为三司。又以逼为嫌。而挈其治擅之。使副使谦逊无所关。率升堂陪座狎案佥书。退食廨所。玩愒日月。或问之应曰我帖司副使当然。士大夫有擢是职者。必问其为帖司否。帖司之说。岂法制使然哉。始余少读官吏甲令所载风宪官冠豸冠服法服得以风闻章奏奏不如不治心甚骇之又闻长老言异时天造之始副使以下乘马径入省堂案验公私掠治吏卒省中咸慑服请罪其威若此又大异之以为人生而居是官得行其志。岂不役然大丈夫哉。弱龄入仕目睹所谓风宪官者巳稍异所闻心私怪焉又闻帖司之说则大以为疑及为刑部主事与郎中杨东溪为陪或东溪既果断通敏则凡余之所治者一一属之而余乃以闲暇为乐始信所谓帖司者不惟风宪而百司亦皆有之会东溪擢广东按察副使其僚友咸贺不敏以少当传长者辞令则为致其语曰我将以君为帖司者耶。必令媕娿于流俗。徜徉以穷年。而奚庸余言也。窃观君之楚楚然懃勚王役。蹶蹶然不遑息。殆非喜为帖司者耶。夫丈夫遭际休时。在侧陋犹耀其光。况居大官衣章服。得行而志。固当崭然岿然。砥砺臣节。订顽砭懦。播汗流清。巍然隮遐夷之民于陶唐政教之中矣将使后之人指目之而愕然骇异者亦犹今之骇异昔人此真毅然大丈夫之事也君子所得为也顾可以帖司自诿哉夫余固帖司者也然一闻其说。尚悚然而竞厉。踧然不欲复诸身。况君之果断通敏者也。呜呼吾知东溪。其必不为此也夫。 

　　【 今之不为帖司者尠矣读此能无汗颜】 

　　○赠王晋叔兵备平阳序 

　　熊过 
　　王大夫既典师平阳兵熊子曰学者言平阳之备以为逼虏要非事实然考信往记参诸旧闻其地北接汾晋西通同华东连齐鲁之墟南面以临卫郑莫能当者葢兴败之故多出焉是四战用武之国也昔秦以其强盛衡制诸侯山东之国皆有害也然河曲卒困于赵盾走之兵法曰地有所必争如平阳岂不然哉晋魏六朝之际兵戈相寻平阳益为要害王猛败慕容评灭燕宇文■〈弜攵〉策举齐靡不由汾曲走出为师凡东境之祸固皆掠境平阳者周振玉壁城齐据武关又皆设险伺非常之警然则攻守之便乃自古称之矣今天下巳平治非有秦晋之怨燕秦之谋周齐之事也则言事者因亦后之然诸凡向善称第者旧乃多参居其旁丽雒川诸偷故皆蕃落也负拳勇怙狡捷往往由平阳潜入行盗侵殴河南诸所往乃或攻破城府放囚徒取财卤去年乃相参会残石州此壤服之忧不得委蛇高枕者也。夫蕃之杂久矣。卒欲去。不可得。籍第恐之乱又益盛。武备宜以时修举。然不可专一恃也。苟不惟镇抚慰籍。修其孝弟忠信。则亲上死长之谊诎矣。虽兵亦何于用之。彼葛生鸨羽之次。虽以霸国之余。勇敢之气。当其淫兵。未尝不频蹙称穷謼号也。居居究究乃思它人。智者宁无惧哉。今平阳古唐区也人情大扺不远独恃兵者非完计也且夫唐虞之际蛮夷猾夏寇贼奸宄舜命皋陶为士兹土言不及兵葢刑清政修。内不格奸。则迩至远怀。地利不如人和。何必至今乃异也。皋陶之命曰明五刑以弼五教圣人之于民。固将教飬使安之。非徒以兵戕厉之也。予所厚善许主事曰正德中贼流入境平阳人杖棘趋战或持白木长柄续短刀钩镰褊袒呼而奔之有夫陨自楼救夺其妻子者贼卒惮杀其向道谓卖巳也而去之彼夫勇可以赴义矣子今刑官而又司兵山川兵革子所统也然幸无恃兵淑问如皋陶弼教而巳象刑惟明。则人知方。何畏远不可革。况今之胠箧探囊者。何足虑也故兵备者备兵而巳非以为可恃也 

　　【 言兵不可恃深晰边要文亦骎骎西京以上。】 

　　○赠东谷先生考绩序 

　　王维桢 
　　今南京户部尚书东谷孙先生者前为南京工部尚书而摄兵部事其时会倭囚发先生诸所振举皆可明臣节翊国难余私为记之云始倭囚来侵海上也众不过数百人微眇耳海道以书白兵部先生得书辄大惊其时属大暑而又暮夜先生立呼火草疏驿闻于　上当此时客皆谓先生疏太遽且须之以观其定先生固不肯居顷之诸道书旁午至或一日十数至上海言城陷太仓言城楼毁嘉定言城被攻甚殆贼众见者至万人其伏兵不知其数先生传书令诸大夫徧观之客前言先生疏太遽者乃皆造门下谢言先生识贼状覩后事我等弗及也顷之有得贼谍者白云贼且欲窥江上不但巳先生惧遂集诸守臣谋之有一人前曰苟必欲发兵固须请乃可耳先生目言者言者奉首退不敢复争先生乃言曰夫春秋之义。先发后闻。谓仓卒之变生也。独奈何守胶柱之见而不顾急难乎。于是自为令分军为六道出屯戍要害处而各置一将领之而又为之悬赏格申罚科既巳定乃克日行宣言曰有来挠吾计者吾奏之不则与若俱伏矢石之下毋令误国而徒自冺没也其日兵遂出乃请粮于户部户部予之当兵出而行都市中卒皆练甲兵戈光烛云日父老观者咸拊手叹嗟以为老且死乃始此睹何其盛与兵出可十日所而倭囚皆回舟不来先生御寇凡三疏其二疏事既巳断乃后奏焉翰林王生曰夫从古以来负才之士非少矣然事每不立者坐有病四焉事势奔迫。利居其一。害居其九。算较分明而怯心生焉。此病一也。独智之虑。众不及覩。而骇议随之。自信不固。制于唇吻而遂止。此病二也。太阿倒持。授他其柄。动发举事。未见福端。先婴祸首。此病三也。投机之会。间不容发。而逡廵犹豫。未有所决。譬之临道踟躇。坐失千里。此病四也。斯四者固偾事之根蹶才之路也余常提是以验天下之士百不失一而孙先生独无一于斯四者此大计所由定。大事所由成也。在昔正德之季年嘉靖之初■〈礻冀〉也传有乐平乔先生者而又有仪封王先生者二先生相蹑而为南京兵部尚书南中人至今称之以为当其时江南保障东不在海北不在江在二先生之身焉由今孙先生观之令与二先生出同时当鼎足立仕同地当比翼奋皆所谓上应四七下乘五百之运者也岂可数数见哉孙先生摄兵部时南中人咸事吁祷愿先生为真兵部巳而改南京户部非其望矣南中人甚□之孙先生自为尚书葢三迁而满三年当考临行王生送之曰吾欲上书明先生之概。乞改玉授钺以答下情。惧人以我为越俎而阿私好也。吾欲纂述前事寄勒石室。而身在江表。惧人以我为卖直而夺彤管之职也。故私独记之。吾且欲谒归。将持而藏之名山。令后世有知者求焉。先生毋以我为无益于公也贰工部者欧阳先生见余记语人曰彼王氏记东谷先生事信魁然大矣然东谷前为户部而值财用屈也曾岁益巨万之资以给之既改南京工部又复省财至不可胜算凡此皆大政乃皆遗而不录何也王生闻之惭巳自解曰夫合浦之珠。网者讵有穷哉。则吾有遗录焉。固也。 

　　【 安徐详雅有轻裘缓带之容】 

　　○赠青岩胡君督学江西序 

　　王维桢 
　　夫以胡君督学江西者则斯举岂不诚甚当哉葢人材之识拔在宰相。升进在铨衡。其风厉陶成则实隶学政者赖之。故此三列者咸各得当斯足矣。奈何患世乏才哉。日胡君拜新命诸尝与胡君同中秘者皆嘉乐之颂说之固信有所感非私而巳也初胡君在翰林年甫踰冠时蜀有二俊其一则内江赵君乃胡君竟迁给事中去翰林非其当也岂固命坐彼不坐此哉其后十余岁胡君忽而仆巳又仆而兴渐征渐▲督学与□相铨衡并重 
　　引始历今阶命顿抑之耳胡君能与竞乎今吾君齿发逾壮神凝凝定矣夫士志定其神将安投弗善也胡君少而负奇恒以为人臣委质而出。苟肯戮力进取。安事弗济。故往在谏司辄有所论驳以明巳志。然本无他肠如世俗猎名自烜之为。于是执事者追论之言其人拔为诸生师表。诚择其当也。亦命且达哉。鄙人桢关塞间人也塞间人十出九讲戈矛戎马之技乃桢滥典笔札之役则时时就胡君考讯载籍推探至窽既虏数犯塞蜂火达于居庸则复与讲戈矛▲以命字生波 
　　戎马之技小折大创之畧顷胡君为士者师矣余第执手默默不能出一语私谓其富积着可施余安裨之哉顾独以胡君故则嘅噫甚焉夫古之人能当其任。位副其有。则何言命。躐趿而升殊隽。立谈而贵尤人。则何言命。时之所予。序在鹓鸿。俗之所否。滞在涂泥。则何言命。非无命也所由自致命弗能格也惟士专言命于是君平之肆客常满座季主之卜声动长安术家主权修士堕守自汉迄今若是矣胡君顺命而又好修其可恒觏之哉胡君拜命时宰相则袁州▲可破星说 
　　□□铨衡则四明闻公究其事宜传述久远赵君谓□□斯毋典笔扎者之责乎勿令缺逸焉可也 

　　【 顺命而好修知命与不知命者俱当不昧此语】 

　　○赠石洲张君擢守建宁序 

　　王维桢 
　　夫仕宦而至领郡国历太守葢赫然显盛矣顾独以建宁令石洲张君往非计也余私窃咨咨嘅噫之焉今天下坐戎马之惊浃岁以来骚然靡敝未有宁所又时有水旱之虞民人流?道路轻徙易摇即若青齐汴宋之间燕赵之分西至秦北至晋此十数郡者何尝卒一岁无事哉然惟独江南完在江南又惟独闽中完甚建宁于闽又称完郡葢渐南渐远渐远渐安也以彼其所。即令一长者行能治之。乃何必张君往也。若张君者固宜在青齐汴宋之间燕赵之分秦晋之境譬犹病瘚而逢仓公苦髀而得利刃也岂不便哉。夫张君者蜀人也负才略慷慨为南京浙江道御史南中缙绅大夫之伦多称之余至南中见其人亲覩其行事主在便国家利人民其伏奸宿蠹自张君在事犹之去腐置氷蚊■〈亡上虫下〉不就也假令张君得摄专制之权。据要害之冲。不以州府困其志局其才。其所兴发建竖。当与古昔豪杰方轨而争驰。抵足而论烈。乃令守一郡不能见张君奇。而又迁完郡将益靡▲故作波澜 
　　有见。余奈张君何哉。先王辨官论才。所从来久远矣。祖宗时或以御史迁都御史。或从郡守转六卿长者。若此类者往往而有。彼固谓其当也。他悉置弗论。近世之官人次合贯鱼。积同累薪。次不及不进。累不谢不伸。虽有贤者怀拯救之志。挟批捣之能。亦引躬逡巡。莫敢自效。诚格于调也。故贤者或老白首。始跻大官。比其时且飒然衰矣。往日十举十当。今不能五。若是以为信名者非可哉故时过而种虽后稷一物不生老至而官虽有贤者鲜克立功张君方壮岁。能寒▲资格之限堪为□腕 
　　暑。忍饥渴。葢四方士也。不及其时?重权。强大业。徒令尺寸进。如待庸众人焉。余恐其积效不暏老冉冉至矣。张君辞其寮往建宁其寮八九君第莞莞视张君笑一日其寮凤竹徐君为余述其事余问徐君笑何以徐君默不应余谓之曰今张君擢如此且在事几何年矣徐君曰业六年满矣且欲考而值此余呀然叹之语曰南道如虎升官半府非虚言哉 

　　【 人以得完郡为喜而此顾以得完郡为惜名论森挺可备官人之鉴】 

　　明文霱卷之五 

　　●明文霱卷之六 

　　武林刘士鏻羽石父评选 

　　序六 

　　◆序六 

　　送柳滨先生赴平凉苑马寺序 
　　送大司马凤泉先生归宜阳序 
　　赠唐大夫幼贞出守广平序 
　　送彭通判致仕序 
　　送太平守江君序二 
　　送翁丹山参议贵阳序 
　　赠吴宣府序 
　　赠李长公序 
　　马太史孟河东封序 
　　送袁履善郎中谳狱广西序 
　　送王中丞督理河道序 
　　送中丞陈公抚填河西序 
　　赠王元美按青州序 
　　贺大中丞孟公生子序 
　　送张幼于之金陵序 
　　赠李于鳞序 
　　送张有功尚宝左迁淮运序 
　　送郭侍御子静左迁永安令序 
　　赠袁抑之给事迁福建按察佥事序 
　　送浙江右布政使华亭莫公予告序 
　　苎萝西子志叙 
　　赠穆太公序 
　　赠杨凭序 

　　○送柳滨先生赴平凉苑马寺序 

　　王维桢 
　　王维桢曰余尝履平凉境云知平凉苑马寺事平凉在重塞复岭间游轺罕至寺务甚简又几大夫综之乃愈益。闲寂幽旷旦日循故事集揖衙署命坐呼茶茶巳辙揖退坐私关内吟卧自如兴至则约与蹑空同理觞咏如此悠悠率用为常然志士劳人恒不乐就其所即就思去如蹈坑溺中若曰土僻秩散比之隐丈人云寺少卿柳滨者固世先生之所称志士劳人也自辰州才晋今官自姚安才改辰州自部郎才刺姚安而发轫崛兴则自吾华庠始官凡五迁岁凡二十更可不谓志士劳人耶论者咸称今迁非先生乐就而先生以赴平凉道华州顾靡有弗乐于是王生钦之贺之以先生综马即说马为赠夫莫险于山。踰之在马。莫远于天下。至之在马。故马者克险而到远者也。择地而蹈。不任险远。毛即奇无称焉。有马于此西超河华北踏幽燕南饮滇池旋越七泽赤汗血流逸足景靡历四表弗病此其骨与气能常有哉然又夷途平坂。让马争趋。文辕绣毂。让马争服。朿脯石粟。让马争秣。仙仗天闲。让马争入。烟水之坡。莽苍之野。抑首甘心。不一悲号顾焉故殚力任使贞志安遇非独君子马亦有之先生笑曰嗟允宁论马而实谓我我倦游人也兹赴信适于是王生又说御夫世称造父为周王御八骏日行千里周游八极人咸怪之八骏信善驰能一骋千里哉惟御者节其控纵。时其奔徐。察其休苦。不竭其才。遂千里至也。葢百里一息。千里十息。八极可周。急辔疾鞭以速必到。崇朝而绝。故脱骖驻珂休力养徤御者之法也投闲抵散储精需晋官家之度也先生又笑曰嗟允宁论御而实谓我我倦游人也安能千里允宁葢余字余自学于先生而至今官先生执余手而喜曰吾识子在童驹时兹服在　帝辇且范驰驱乃何忧识马即望平凉去 

　　【 规翔矩游不失其驰而能至于远正不必以嘶风画电为奇】 

　　○送大司马凤泉先生归宜阳序 

　　王维桢 
　　凤泉先生者宜阳人也天性忠鲠少而讲匡攘之略所居官多在秦之边鄙凡虏情兵状皆明知之声名甚显今　天子之二十九年先生为吏部侍郎其秋虏骑入关南京师震恐先生受　诏督营兵以拒虏先生令士皆出郭而阵收郭外民皆入城民皆以私藏随虏守十余日竟不获一物而还于是　天子贤之顷之　天子更兵制合十二营兵三分之如旧制为三营而设戎政府及总理佐理之官二人遂以先生为佐理官当是时先生奏罢中贵人不得预戎政又罢勋臣不胜任者二人。兵浸浸振焉。由此　天子器先生愈益甚而会兵部尚书缺　天子手批先生为兵部尚书先生自以遭遘非常思倾身以报之既拜乃遂条治兵五事上之疏入　天子忽下诏让先生先生恐即上书纳印绶遂罢而归宜阳秦中人宦在京师故居先生之门下者凡若干人咸追而送之郊临别史桢进而言曰先生且休矣少选之顷　天于且复召先生起矣自桢滥竽供奉之班。立在交戟▲言人所不敢言 
　　之内窃覩　主上之英明独断论功不问其咎录大不挍其细葢自天地剖判以来未尝有也在昔经国之臣有所谓杨石淙氏者其人如龙又有所谓王晋溪氏者其人如虎龙所在渊。雷雨兴焉。虎所在山。草木茂焉。人罔不仰其为祥。亦罔不骇其为异。　上始皆斥之矣。后竟皆征之。且方其时。谗者在侧。而二氏复进。是葢覩昭旷之道。越拘挛之见。不夺于三至之口。前世能有之乎。语云玉剖而良桂伐而芳言士不遭跌。其节未见也。故夫有非常之功者。必有非常之议。有非常之议。者必有非常之谤。谤久而益消。功久而益着。暂不胜久。则谤不掩功。而跌者卒奋。彼其媕婀附时。舍社稷之长策。徒以自固其禄位者。岂少乎。然一跌竟不复振。　主上弃之如腐鼠然。诚见其莫有赖也。故桢愿先生且休矣。召者顷复至矣。先生归宜阳既二年言官复奏之欲以为兵部尚书未报若有须焉先生前所罢中贵人遂着为令不得变所与共事号总理戎政者其人鸷悍先生故尝嫉之卒陷于大辟其年先生之子王子仪选为给事中有司以▲□未用□□巳 
　　以为子仪名家子年少有大人风　上因乃拜之今天下传先生在兵部疏凡几种独至读罢中贵人疏则皆变色嗟叹以为难能焉。疏略曰今　国家之所患者唯虏所最甚患者唯士卒弗振臣以为斯二患者非深患也所谓深患者唯在中贵人典兵权耳夫今之团营。即汉之北军。唐之府兵。宋之禁旅。所以卫京都。备不虞。至重矣其令勋臣掌之者谓其明武若其令文臣共之者谓其督怠弛其令中贵人监之者谓其防拥蔽。总之以厉兵振威焉耳。乃者胡马来臣▲有此一疏便可送归林下 
　　调团营兵令出城击胡而十二营半空见卒又罢弱不任旗鼓夫卒至罢弱。罪属之文武二臣。不得解矣。至空无人者则乃中贵为之耳外语藉藉。咸以为有为输钱脱更者弊是本用监军反用蠹军矣。可痛陛下即若不赫然立罢之。则岁月既积。消耗益甚。假令虏踵前智。复射一矢于关下。谁与驱逐。此可为寒心者也。夫刑余之人。典在传公交车之命。供扫除之役耳。令其参列壃场。固巳亏体。而况于作蠹邪。臣闻久服之裘必敝常用之器必缺请罢中贵人。勿使更滥戎机。亦保躯善后之图也。夫中贵人既罢。则什伍充实。即于什中选伍。于伍中选一。丰其馈饟。时其练习。即可得精卒。以精卒当强虏。何患哉。臣故曰二患非患。中贵人典兵权深患也。臣又观在营诸徒善为容难以効实臣欲调诸边名将。久处行间。谙穰苴之略□。每营各置数人。而罢今之善为容者。则李广在军而舞车之徒出。王翦开壁而超距之卒奋。所以摄外夷。安中国。涤旧耻。伸新威。计无急于此者。臣诚愤胡骄志在忠于　陛下。故缕缕如此。夫撩虿之尾。必中其螫。臣岂不恤。顾令戎事坐而益坏矣。愿察愚悃降咫尺之诏。定万世之规。臣不胜大愿此疏初下时诸大夫见之惊曰古之言雒下多才名不虚矣 

　　【 和雅端凝居然大家其详述罢中贵人典兵一节可谓探骊获珠余皆鳞爪矣】 

　　○赠唐大夫幼贞出守广平序 

　　徐贞吉 
　　余选汉记公孙昆邪惜上谷太守力战事以为若此近古怜才之义至文帝始持节赦云中守呜呼又何明也是时汉苦匈奴矣。终帝世兵竟不出。皆使屯将近郊。天子按行。示有兵而巳。其要领可覩也。文帝曰李广奇才俾遇高祖万户侯岂难得哉明巳之不以万户侯与广也李广事帝年尚壮也巳遍历雁门上谷代郡守以此知帝之扞边安民大略在慎择守夫乘障收保聚。令虏不大入。得以杀获上府计功过。即守事亦易办。岂得空国困用哉。至武帝之世则万户侯摇铎而以与诸人于是广去守而为将虽其晚年而郅都一以扞圉名。则既以其名困矣。　明制横边守棊置虏连近岁大入杀略守民人顾法守不与考责仅督糈糗哺幕府行尺牍文墨自喜经国者谓出师难镇兵又不足赖虽以万户侯市期无应者宜仿汉古法重择近边及甸辅太守得沉机才智勇略之士稍阔略文法假借之令率民自为战御以宽内称善计当是时而平阳太守。又竟以课民御虏中不律。▲此法确宜行 
　　□哉今之守。不得自补卒伍。如李广魏尚有自卫也。率出顾募。非课人赎罚。则安所取直哉。以法不当。则谓收市租自用者又何如也大夫刑部唐君曰使平阳守竞竞守常磨岁月以彼才智自效虏亦易与乌可越格令率易若此予曰呜呼行千里者宿春粮眂昭旷者不及于眉睫事有固然者是时虏旦夕入率妇子待命又奚暇磨岁月顾不念其时能令虏不入境也守虽操一切。不暇念民。亦远出于坐视虏去后。深文平绳之。使后守徽维四肢。欲自奋无由则执计者之过也。乌在所称阔略假借之初意。于是唐大夫出守广平矣过予论事广平畿南閟国不若上谷平阳要害然虏往年掠至完县则广平宜急备宜大夫以才士行大夫读名实笃核击断之书久奋气再倍可以出而击御虏宽　上忧不但专理民不得以绳文深恐为解夫大夫谈诗书起家者倘亦有鹰搏猿射之雄乎善乎田叔有言云中之民自为守出死力击虏不可禁嗟乎尚得民心如此即功名易成矣。此尚之能也。宜文帝之为尚动。故予与大夫计边言虽多又终以安民为之本 

　　【 今无良守故无良将安民一语可废万卷韬钤】 
　　▲收有千钧之力 

　　○送彭通判致仕序 【 代府官作】 

　　唐顺之 
　　古者僚友之间其相须至殷而其相比至勤也其去者。则居者曲为之挽而留之。于是有以去者从居者而居者不患于无与共勋伐焉则君奭之书是也。其居者。则去者曲为之引而致之。于是有以居者从去者而去者不患于无与共泉石焉则北风之诗是也。其或去者不能为居者留。则居者为之盛祖帐。车数十百两。至作为咏歌。倡而和者数十百人。于是居者慨然有羡于去者以其绝尘而不可及而去者亦待▲波澜壮阔 
　　居者以为重然后风声奕奕。耀人耳目。至干久而益章。则汉人之于二疏。唐人之于贺监是也。自余官于常而得与石屋彭君为同僚君温雅纯粹行洁而材裕虽在僚佐中而隐然系一郡之重轻余方幸于得君窃以为弥缝缺失实惟君是赖曾不几时而君谢病以去余为之怅然自失既　自愧其力不能留君且以余之迂拙无所用于世其去不宜在君后又自愧其縻于此而不能从也独知慨然羡乎君之不可及而欲载之诗歌使君之风声耀人耳目如古人者而又不能也则请聊述余所闻以赠君可乎夫去就有二途而仕隐无两道在易之渐之上九既巳渐于逵矣而孔子曰其羽可用为仪不可乱也观之上九可以肆志矣而孔子曰志未平也由此言之君子所以蚤夜孜孜期尽乎巳而被乎物者岂独蹩蹩于世者则然虽肥遯高尚之士亦固有责焉耳且君之居官清远闲散。翛然绝不以声利自污。则仕固无异乎其隐。今君之去也将益尽乎巳而被乎物。使其志未平而其羽可用。则隐固亦无异乎其仕矣。故曰去就有二途而仕隐无两道。苟徒枕石漱流。嘲弄烟月以为旷达。而曰世与我既相违矣。则余又何敢以此望君。且非君所以自待也。君行矣其亦有以处余也哉 

　　【 起势如大海回风】 

　　○送太平守江君序二 

　　唐顺之 
　　古之仕者比闾族党之长。皆不去乎其乡。积而至于公卿大夫。皆不去乎其邦。出有禄位之荣。而入有桑梓之欢。其委贽而效之君也。未尝一日违乎其亲。其戮力于国也。未尝一日捐乎其家。其或衔命而使葢亦不过乎友邦侯服之间。而非有蛮陬海徼之远且艰也。然而四□祈父之诗。上之所以深悉乎下。下之所以自鸣于上者。且眷然而不释也。是故上不□□其势之所易以使。而下不必矫其情之所难以安上不忍夺人之私以蕲乎事之所必集。而下不必自割其私以狥乎公之所必急。于此之时士之不乐于仕者其亦鲜矣。后世之仕者不然。徼于一命之寄。则不得不去其乡。乡羁于画土之守。则不得不违乎其亲。其所冒而历者。或绝栈惊波。翳瘴毒雾。梦寐之所骇而虞焉者也。其所羣而縻者。或侏■〈亻离〉猩语。豕窜鹿视。耳目之所怪而愕焉者也。此其劳逸愉悴。与古巳大异矣。而上之人方且据其势之所易以使而惟蕲乎其事之所必集。下之人方且割其情之所难以安而惟狥乎其公之所必急。然则今之仕者其亦有所不乐乎否耶。白石江君歙人也乃今为　天子出守太平当南徼之绝去乡万里之外涉瘴疠之地与夷獠杂处君虽慷慨不畏艰阻然而君有老母在顾力不能偕也岂亦有不乐者乎君既不得如古士大夫。各用于其乡。而其势又不得以其情自请近地。而朋友间亦无有能以柳易播如古人而又无有能代为之请者其亦有所不乐乎否耶。虽然太平为南徼雄镇外拊交人之背内理绥诸蛮酋其为地也最要。而其欲得良吏也甚急。君负材练达。气伟而志雄。意者太平固非君不可而君不宜以亲为辞耶。抑以　天子方有事南邮欲借豪隽于锁钥之用而暂试之盘错之效以待旦夕而事定则遂还君于内地以便君之私也欤。余固知君非淹边郡者也。然则君其可以慨然请行。而祈父之歌余知其必不作于他日矣。 

　　【 大意以边远为嫌而顿挫往复有迭气灏抟行乎其间】 

　　○送翁丹山参议贵阳序 

　　侯一元 
　　岁在辛丑丹山翁先生为南比部郎且九载矣檄至以先生参议贵阳先生之为郎也贤资又独久乃其迁不能踰常而地又远士之务进怀古者或不厌焉其岁三月翁大夫治行诸乡先生咸往饯之都门之外冠葢既集马鸣于衢于是有顾而叹者曰是马也范驰驱式王路弗弛弗蹷国马也然而御者方三十里五十里而休也可以为良矣然而不若捷之速语卒视归乎翁大夫大夫曰请受教竭驽以听御者。道虽远以日月至之。巳而大夫前行至于舟于是有顾津人而叹者曰善哉乎为舟险而不败戒而不袽是其材致而工习也虽然彼容与而击楫者无冲波之虞而有善舟之名可不谓遇哉则又视归乎翁大夫大夫曰请受教往求所济。虽险也曷违之。巳而大夫登舟命师纵马弛御于是又有叹者曰舟之于师也。马之于御也。不可易也。以其习也。易之则害于舟。害于马。故治民者审宅五方。治音者审正七均。今大夫则巳易器而操矣窃为大夫虑之大夫曰请受教往而学焉。闻之曰东西南北惟共。又曰车于室辙于途。若惟车弗饬。尔又奚问途。于是诸乡先生顾元曰尔惟最少盍籍尔长者之言元既受而籍之乃作而曰备哉言乎虽然　天子之遇先生厚以先生大贤且托以明古之道振当世之急而议者类以为先生不便是无以异　上恩而矫士靡也且天下相趋于疾足邪径。内顾自便之日久矣。靡不跂足而至公卿。以余耳目所睹记。郎吏之陟而外也。鲜及二考者。监司二千石之陟而上也。鲜及考者。是久仕之法隳也。巳陟矣。则欲以踰级自异。巳踰级矣。或曰地恶。或又曰远。顾其身便否耳。虑不至乎民。是陈力之道圯也。昔人云易动而可虑者莫若远民言制吏之难而达民之壅也。故惟自立之士。不削而正者。乃可以抚边安圉。今士大夫之入者计不复出。出者计旦暮入。其况边乎。是均劳之义格也。兹其来远矣自汲孺之贤不□□□□□□望之之不欲而难左迁祖尚之文武□□□□又况材非慷慨随风同波者哉夫若翁先生之材贤盛矣乃其为郎而独久迁而不踰常得地而独远则彼浮食乘墉集菀之人始厌然心沮矣是天子所以讹羣工宰臣所以抑侥幸不塞而自禁之具也济涉方深。以先生表。逐兽方惑。以先生虞。社稷是役。又何疑焉。且诸乡先生之言有未竟者吾闻东野之佚矣。未闻鸣鸾之败绩也闻虚中之济矣。未闻忠信之陷也。五方异齐矣。不闻其不同礼也。七均异□矣。不闻其不中律也。故善马所以善舟也善舟所以善政也一也异方而同区先生行矣余又闻之木巨者锐末源弱者洪浸不盈于大天有常予不争于▲周匝 
　　人人有常好夫贵阳非故西南夷之微与语曰树惇帅德而守终纯固者惟夷能也而既浃沦王教矣因长之以先生之慈惠维之以孚信镇之以易静此其回面而向德也必倍乎中州之民异时择公卿于冯翊。还列侯于河内乃知　天子所以遇先生。徒执古之道。而其去世俗之虑远矣。夫迂其身以善国正俗周公之事也于先生乎观之 

　　【 玉藻温丽金薤琳琅文亦具萧萧马鸣悠悠旆旌之意】 

　　○赠吴宣府序 

　　徐渭 
　　当嘉靖乙卯间海上始大用兵兵隶诸大府者特骄甚偶绛衣袭锦而靴幆干魁岸多力者三四人入越乡把剑袖锥目夔夔以睨过市饔则醉饱系马狭斜则拥红紫以嬉如入其家之庖室都不与一钱日记昃知无所怫遂稍侵居人家居人聚哗之则走撞县门撼丞簿收笞居人犹呶呶睨丞簿丞簿畏得祸不敢动气与酒益奋尚恣睢街市中不去余方与君罢讲稽山下逢之直前视彼四人者嗔曰酸何知敢视▲□矣然□指□能扑之未甚也今卒哗于伍帅不敢诃抚不敢□矣 
　　我直攫乃巾碎之耳余谓君曰市人足恃也盍抶诸君曰不约易散未可也君归呼族人于家余归呼族人于寓得七八辈余曰可矣君曰不约莫任其害未可也约族人曰侪等击击其下莫击其上约市人曰侪等莫击第喊而声援遂击四人者靡不仆几烂击者逞褫其绛锦与靴四人者裸而号乞命君曰悉还之稽首悔谢若崩角市者哗而合掌君答而附曰劳矣稽首称快若崩角顾谓余曰盍归乎余曰诺过寓将别君曰未也巳令设于寓矣举爵以揖升若次功▲俨然兵法快人快举 
　　级然尽醉而退翼旦丞簿若守并寄谢以言一日予把君手谓曰生平知公操笔而摇□诚不知用胆与略乃如是君笑曰使他日试某以兵亦犹是也巳而君果仕及今二十有二年。乃始为　明天子提十万众。守数千里亭障。不用其边幅。直用一言以定虏。虏六年不敢决槛而哮。其求食也特稍稍然摇尾耳。中朝始翕然以君为长城一时勋名无与比伍余于是益信士磊落奇瑰赫赫奕奕垂后世者不定于素不可以袭于一时若彼武侯淮阴。并以数言初见其主之时策天下于几席非君稽山之一鬪乌足以伦哉于是君方以贡成晋兵侍又以秩满膺赠与荫而予适以公招在幕中感旧而赠以言 

　　【 举止??今踔须眉间带有狭气】 

　　○赠李长公序 

　　徐渭 
　　周公之教伯禽也令其辨木叶之俯仰以知父子之所当然夫木叶之于父子间至不相谋也而周公之所以教其子与伯禽之所以成其为子者卒不过此葢天下之事无一不成于道败于不道而道莫要于孝弟议者不察乎此而谓兵之家尚诡与毅于是率卤莽于家庭而侥幸于阃毂一涉孝弟事则见以为迂阔钝迟徒老生耳一切置不讲而不知赵括长平之败。乃由不善用其父书。而伯禽卒成淮徐之功。则以其敦信义习礼让推本所致乃自木叶俯仰中积累而然非专于费誓旦夕间威以孥僇之效也予从五年前识今参戎李长公于燕邸葢挟其两弟新破胡而来也弓刀血尚殷投鞭一语辄竟日气陵逸不可控制视天下士无足当之者当其发未燥时从其尊人与匈奴战大小不下数十首虏功满上书中今其齿三十有二矣而始得拜参将于马水予适客京邸驰骑致尺书予从容为过之予莫论也而幕之中客长公无不为结袜而篝袖以供食饮者计诸榷赋得入私藏可数十百金悉蠲以膏黔首□贾愿出其途使卒不艰食一蔬一粟必取诸其家至其视士卒犹其子士卒之疾苦如疾苦其身死无以葬辄给槥钱减膳直以充祝饭予见而叹曰孝弟之効其殆効于此欤。葢公家居时侍其尊人宁远公与母夫人望色而栗闻声而长跪以须至今纡金而衷猊矣拥千人从东方来临别即舆一语不当即脱牏而受挞在西方每食必思每语至感动必流涕噫此岂兵家之所谓沾沾于诡与毅者可同日语耶今夫兵犹博也孝弟者其资也胜而成功其采也资高则气安而必胜资寡则气不安而必不胜兹予之为公贺也为资高也。非真为必胜也。资高者何。鲁伯禽之孝是也。贺而必举鲁者何。宁远公始封而有土也。 

　　【 沉毅浑雄如隼击鹰扬灭没空碧】 
　　▲奇喻 

　　○马太史孟河东封序 

　　赵釴 
　　制封藩岁一行今年秋马太史持节册同列侯封山东诸侯王往诸侯王遇遣使时先令人侦伺得史氏则喜为得人即至郊设卤簿仪仗迎下舆骑从使臣后使臣亦骑至国门诸侯王先从间道驰至驻节所候节至跪迎道左俟使臣过方起朝毕进劳使臣设宴如仪宴毕必进问国事使臣率严诸侯王毋有以国事对者多逡廵而退此非但失使臣体亦其为国之意轻也今马太史行诸侯王重其词翰无不争迎太史与太史语次必问国事问必首及倭次虏愿太史毋论曰此外事不足论当论内事夫外事犹肢体疥癣之疾耳汤熨至率解去内事则在膏之上盲之下得其理则调失其理则耗治不可后诸侯王必起而问故曰所谓内当治者即分禄是也我　高皇帝众建诸藩枝本相辅然又深鉴汉唐而下直取法于虞于以国而不私以土一其亲疏群其才智贤良而规制之使坐食民上此其为虑远甚然岂知其后其入有限不足以上奉侯国者哉即毋论数十世百世以后今周韩诸国禄米岁不能半支。往往称困。久当若何。人臣不敢造事皆熟视而不发　皇上亦重议亲不忍更令在诸侯王则是自为之计耳计将安出计定则上不困国下不困民法令既行禄养亦赡兹百世屏翰之利也内治外可无大患诸侯王必矍然问计当曰此固自内发往宗室尝有以分封婚嫁为言者其论谓情有时而尽恩有时而止亦欲通变善治非不断然可行而任事者莫敢坚请下之诸侯王议今竟莫有议□何也夫不知其后。视其往。不知其卑。视其尊。古云敬其所尊爱其所亲其义一也尊者常君临天下泽在寰土。九世之后祀且止。为之后者岂不能广数尺之室以奉之。乃私其牲帛俎豆割无穷之慕哉。情礼至是不敢过也。而于其所亲者乃重为恩爱。繇一世而至百世。澷无止极。是逮后之仁。乃隆于奉先之孝也。以故久则当议。山东诸侯王世守齐鲁习闻礼教。岂无有百世虑能然其计而上请者乎。此亦世运之一会也。不然虽无外患。而内日匮竭。□终安支。是内自耗之者也。愿太史发之此吾唯与太史语耳往见太史读书中秘时即慷慨言当世事作九边计以见志张相公龙湖见而称之曰马生奇材可大授非徒文章士也使当时能如太史言宁复忧虏哉太史博洽高义而又天与黼黻之性往往作事异人必不鹿鹿如他使下侯国者故为之语以此至于登狙猍临日观瞰沧海过尧墟舜井周览于灵光沂泗之间与诸故老贤士语其为天下计必有出于吾言之外者吾不能知归必有说 

　　【 一篇宗藩策借抒于使臣之口格奇而议正】 

　　○送袁履善郎中谳狱广西序 

　　李攀龙 
　　天子既诛丁大司马而下王职方狱也百官当秋论报则职方逮诣阙下簿责不服矣按事者为奏移章司寇吏将覆劾之时　天子伤悼元元肝脑涂地而痛谋或之臣即有严威赫怒人何得测焉履善葢尝仰屋叹曰昔者邓公言鼌错于景帝谓错计划始行卒受大戮内杜忠臣之口外为诸侯报仇臣为陛下不取也而帝复谓吾亦恨之可谓爱君哉夫北虏虔刘我人民大司马悖愕自失至不敢出一骑他帅提▲起得突兀 
　　重兵自镇来复坚壁观望未尝发镞矢何可不骈首戮也职方则微二重臣巳足对天下怨心即使又诛一职方是匈奴既大为贼虐偃蹇肆志而朝廷复以其遗毒及吾臣子使相庆得计谓因疆场之政自屠执事之臣受为匈奴报怨名　天子仁圣爱畿内百姓甚于一大司马而恶匈奴怀诈内侵甚于二三执事之臣众何愦愦无邓公之见也即前职方讯章所丽大辟法又非我所辙取何不可以成案委顾人臣将顺　天子德意扬主之明倾身为之不欲阿邑辟患尔余闻大司马訑訑不受人言北虏寇城下时职方数为请战不许也先是职方移檄诸道乘障吏及时伺北虏出没奏凡数十章又甚备于法得谳奏矣履善非不亲见大司马受钺悬首藁街三司使议狱少缓行笞于庭法吏固人人危使余至今病悸也职方必无幸矣一朝覆劾从末减以冒　天子党恶之怒而为无益不批鳞者哉履善素少年是举也即宰相以为其人计魁梧奇伟吐餔出见焉一日而名重公卿间矣夫广西不犹汉百粤地哉昔王然于风谕滇王入朝而劳浸靡莫皆同姓相扶未肯听今思田疆宗岑氏为大详为内属而羁靡自解斯同负固矣戈船下厉将军出零陵下漓水桂林群无害也今苗夷阻兵府江寇窃荔浦等郡矣配义侯因巴蜀罪人发夜郎兵下牂牁江黔郁之间虽苍梧秦王助逆吕嘉何至大藤峡蛮剽戾如近时其在海滨西南夷译者称贡来往往御人于货使沈沙栖陆之珍紫贝翠羽之玩不得呈表瓌丽以雕被宫幄而賨■〈巾冢〉火毳驯禽封兽之赋不軨积于内府有司者治之按剑相盻则依凭深峭中原兵往援复以下潦上雾毒气蒸浥辎重阻绝弓淰铤涩不可久居故声教或难之也即县道官督大奸猾过严以为起衅生事往往中罢长其不逞之心檄召酋豪使出为战。则枕籍城野又皆中国迁民流移亡命驱之锋刃而不甚惜彼虽侏离蠢犷然其视利害祸福明矣我御人于货而译者赭衣我日寻干戈而敌人受覆师之罪彼见髠钳载道非其族类又安能不私相抚掌揶揄笑中国愚也。当使者五岁谳狱期。彼岂亦不惴惴恐冤者得直。而吾▲往往酿祸在此 
　　御人于货。日寻干戈。将论报反逮也。乃使者怠于爰书。不折片言。否则反以夷狄国重事。不欲轻变。遂令系者繇我。遂不复望生时。不恤矣。何以大畏荒裔之志而制其命哉。蛮夷猾夏咎繇是听中猾小章何以称淑问哉履善论囚畿中时为越石父于黎阳卢生也尝受其所上狱中书葢余巳异之又为言广中事多类王职方矣 

　　【 思路幽奇其高凝在气体静居之会】 

　　○送王中丞督理河道序 

　　李攀龙 
　　今天下御史中丞自台中出开府者无虑数十所矣越在四境非北事胡即南絓越其不事胡絓于越者宗人大藩仰给县官横不可治不则盗贼亡赖依阻山泽弄兵自喜不则挟持左道动摇众心不知所为此视之胡若越未乱而有其形矣而公方且督淮扬以北四部刺史大司空水部七使者行治河则　天子璧马实式灵之濒河吏卒无伐买薪石之废大兴人徒之劳由淮扬以北数千里漕具如故江南数十郡之刍粟日衘舻而至也不北事胡而南絓越。无宗人大藩仰给之扰。盗贼弄兵之忧。左道动摇。不知所为之虑。岁满且拱手迁去矣。无巳而欲有所为。则有余以浸溉上溃其防令百姓引水飨其利不可也。使数千里多就渠用注填阏之水溉泽卤之地自疏水力虽使为沃野犹之陆漕不可也。使君茭牧其弃地而听其所为自弛其禁潴而不泄则曲障川以逆水势虽有少府稍入不可也三者以利民然且不可公虽不拱手迁去不能矣余入关中葢闻公尝分臬潼▲□文妙于用后 
　　水上备他盗得商洛山巨寇黄守矩者数十人格杀之及见公坐计陕以西缘边四大中丞幕府军士事胡者岁数百万转相饷也是年虏大入上郡以军士食给亡所掠去又及见公与右史大梁李君计宗人在朝那占种民田不为输租县官者殆万顷议请上以其所不输租筭如禄使自入因着为籍得田万顷云此以事胡越而填抚宗藩虞盗贼不知所为者之变何不可者而以公督治河固以为自台中出开府者犹之有人哉唯是天子作新明堂而治。明年春▲□出本□ 
　　属受计之期。朝诸侯而图天下之事。葢执玉帛者万国焉。抡材使者乘传出西南夷。得因巴蜀吏币物。致其君长。而喻以　天子德意。使下所伐材木杉柟豫章郁结轮囷长者竟数亩大者蔽兕象其液如凝膏其理如戞石椐椐疆疆由瞿唐而望荆门荡若垂天之云被江流而下也明堂工师。操绳墨而南望。　天子日夜思咏斯干之雅。诚下诏切责抡材使者。公岂可谓非吾所敢知。由淮扬以北数千里秋水岂多有所休息于污泽令可导为漕者乎。游波有晧旴而离▲□□□□ 
　　常流者乎。堤防有□写不厚蓄者乎。何以令水力相积负大而不胶使杉柟豫章犹之杭苇者乎。四部刺史司空七使者奉职行水以为非公不可尔公岂能为先尚书礼奉使马湖时。杉柟自行公所能为者有河可行杉柟而巳是又非公可拱手迁去时也 

　　【 河为经木为纬五采焜耀烂然云锦之章】 

　　○送中丞陈公抚填河西序 

　　李攀龙 
　　中丞中河西四郡而立幕府治张掖焉东起武威而西出敦煌玉门关数千里北边匈奴西控诸番而南制湟中羌非他若中丞得一意备胡者矣今年春匈奴出武威度河入寇陇西郡踰湟水击诸羌掠申冲豪二部人畜去寻复牧西江上与诸羌争水草之利欲候便击之何可久哉自汉表河曲而列四郡断匈奴右臂令隔绝与羌通路今湟中羌羁縻内属顾又且患苦胡而至占牧西海上出入其国旁不去则诸▲能自为□又能运用古文如出一口 
　　羌何以赖我而以为中丞威重也日哈密诸番数万又称兵欲窥敦煌酒泉间假令　国家怒而追哈密巳事。往正其罪。一旦开关延诸番名王贵人。使前受言。则有若匈奴在青海上为内应。又何以待之。中丞自在西曹时望见虏　都城下扼腕　朝廷无禽敌之士请　上大阅六师不报余既巳壮之也属且督四道守臣使分护河西一太仆治外厩之政得以幕府西制殊域即令驱其军吏发四郡骑士为　天子扬推亡存之威刺土鲁番之三褫哈密者传首诣北阙下而勒功昆山之仄岂为难哉今天下厌乱　朝廷方灭倭而后朝食虏又频年出云中上谷公卿议留上郡朔方入卫兵使者又出上郡朔方间幕他敢战之士而市西北骏马郡国二千石各上补边状与计对中丞即欲事万里外。吾恐　国家与公卿议大策。非凡所见。事必不从。必且以为无故勤四郡兵。生衅外国。即　诏书问中丞甚苦暴露。独不计令德柔远。因循旧贯。与民休息。孰与此也。微中丞谁不乐此者。中丞而得让。何以自解也。然则陈子公之功。没齿不可复见矣。优游河曲。终更亟还而取卿相。不巳足以复给事中之踦哉。他中丞得一意备匈奴何如中丞今得以羌备匈奴也匈奴欲与羌合者非一世矣其计常幸羌有中国之急先赴以坚其约然今观望卑禾海上不即为寇者则犹私心不能忘恐中丞兵至而诸羌背之也中丞诚以为羌小夷。即小寇盗时杀人民。其原未可卒禁者。释而不问问与匈奴解仇结约者再以此拥护大豪使卒归义我勿轻治兵湟中使匈奴得施德于羗而羗得以负匈奴之助然后▲筹虏目中 
　　以金符之利制其命而虚其外厩岂不并制羌虏之道也羌十三种故皆有大豪保南山湟中视城郭国久矣岂其不度而损所恃以生之利于中国以托于自疑不坚之匈奴弃妻子于他种中以与中丞为难必不然矣。夷狄所以易制者。以其种自有豪。数相攻击。势不一耳。若谓卑禾海上安得有匈奴。今安得从枕席上度虏也。则以责之四郡不筑遮虏障者徒令障候长吏多出卒若取庸猎兽以皮毛为旃罽日操量课■〈木巳〉采山理石为觥自罢其力而为实効何益哉。匈奴虽在西海上。羌能间得其降者。时时以谍来受事。中丞斥所欲至。伏所必入。使虏以谋泄自失。而与国为累则羌为之障矣此谓以羌备匈奴者也 

　　【 皆制边要畧而铸以古裁不肯下一西京以后语】 

　　○赠王元美按青州序 

　　李攀龙 
　　元美所为守尚书郎九岁当迁者再辄报罢则贵人侧目矣亡何称治狱使者北察燕赵诸郡居十月而竣事且入致命于　天子乃迁按察刺使奉玺书治青州部兵事焉攀龙曰青州故四塞国也今其民岂犹无不吹竽鼓瑟。鬪鸡走犬。六博蹋鞠者乎。临淄之途。岂犹无不车毂击。人肩摩。连衽成帏。举袂成幕者乎。有之。然利不在上也。管夷吾用齐而罢士无伍与其为善于乡也不如为善于家匹夫有不善可得而诛也斯御戎翟卫中夏成九合一匡之功而诸侯皆得以鞭棰使矣今其民见以为无不吹竽皷瑟鬪鸡走犬六博蹋鞠相乐也然暴子弟无赖少年也。不采金于山。即煮盐于海矣。轻扞厉禁。恣睢辟倪。往往内交亡命。倾身为急。仇家不解。白刃以视。与其逮于法也不如听于豪。是大乱之形日具。而有司者所不知。即为有司者所知。微欲持其阴事。吾恐其发在左右之后也。由是中猾以下。犹姑逋逃。佯以示逊。杀有司之怒。而其大者不挟众固负。即自诣台对。有司者不问矣有司者问之。奈何卒能以其党令自攻今年一长吏明年一长吏又奈何卒能令有司者不问也三寻之矛唯敌是求振臂一呼超距十丈。引而更郄如曳风雨。其搏秘如组亦如掉猬。其盘锋如轮亦如积环。斗墙而进矢疾不能加。剑铦不得接。不竢尺符捷于烽火。三寻之矛若邓林矣。然则今日临淄之涂。车毂击。人肩摩。连袵成帏。举袂成幕者豪为政也县官岂有赖焉王于兴师则占籍自偷不着同袍之义有司者一一治赋即又狡愤而起坐索辎车裹粮于橐人岁不餍百襁高秋征戍攫市以行渔阳之埜何多韎韦之跗注君子也三寻之矛十五相构传以章帜寝处其间释氷而游爰裘其马不知玁狁受服。天子之钟鼓。实式灵之。汝何多之有。柞浦之役有君子六千人岛夷伪遁委以御货覆者三千人矣有司者初亦唯以汝为功又不佞以勤县官而怯于公战即有豪实应且憎以惭我有司我有司岂愿有问也。语曰亏之若月靡之若热元美若能使临淄之民无不吹竽鼓瑟鬪鸡走犬□博蹋鞠相乐也而又无采金于山煮盐于海是匹夫不善可得而咏也何辞之与有若是采金于山煮盐于海也尚将使其为善乎乡也无以异为善乎家以为罢士伍而轻扞厉禁恣睢辟倪豪大者其未可遽问也元美其从堂视室左右将自复若曰为劳几何而岁且镪食县官而必置之则是使暴子弟无赖少年登琅琊之丘北向而叹也其若征戍以勤天子何何以春秋高枕自愉快也夹谷之会。鲁行相事者谁哉。元美之才。一日可鞭棰使青州矣。何可使寇命也。不然元美狙喜自用某安能知之某可以知者元美有绩以间执诸贵人系不食夫我者尔。 

　　【 赤羽自甲延亘平野如云如风有貙有虎吁可畏也】 

　　○贺大中丞孟公生子序 

　　李攀龙 
　　隆庆己巳葢大中丞孟公始举子焉明年左史许殿卿至自公所而谓余曰中丞公年既巳六十有二矣而始举子岌岌乎其佹得之也夫佹得之者几得之也几之为言得不得未可知之辞也人之为道厥初生民覃旌受姓以属于今不绝如系一旦自我塔焉中止无论宗祧之血食社稷之委裘即不堂不构不播不获以比于作俑而题之曰三不孝则谁不皇皇焉而几得之也弓襡以祷祠求之熊罴以寤寐求之即未为失也虽不肖焉不告而娶以权求之宁脱屣爵禄以其余易焉以幸求之则谁不皇皇焉而几得之也攀龙曰子不可几而得以几之而得子者其法当自得子者也公之于人道蕴藉长者里中葢视犹石相家即某与殿卿所习也三十而游京师其友亲之曰亦既抱子矣即其厚必无不载也出宰缙云□百姓父母之曰必有季仲而季且贤矣即其仁必有后也四十而藩屏陇右秦人无异于越人也曰不筮而商瞿之膝下绳绳矣五十以大中丞督部河南北权豪敛手而百姓焉依莫不壮之曰公诚自爱是将退食独立无奈趋庭者之肩摩踵接称诗问礼之不暇何也即其威重而气有必息也何以得此声于梁楚间哉。然固未有子也。此自殿卿所及见而某所及闻于楚若越者。至今相谓公无恙邪何为至今未举子也无亦既巳能御乎不则咳而有名者几人乎又不则将就馆者几人乎里中旦夕觇其门有弧矢也家持羊酒往贺焉而旋且巳也是年六十而齿发如平生也是自缙云陇右河之南北历数十年其仪不忒也亦谁不为公几得之也公乃今六十二年而始举子。余固巳谓其法当自得子者也。人之几之。益信其必至云尔。终岂谓几得之哉。惟是几之不得而怏怏。然后几而得之之为快也。气之所息必贤且贵是天之报公以答秦越河南北若里中之所以几公者也然后公之敦仁处厚养威持重之德始成矣此可以持羊酒往贺时也遂为殿卿具列之如此 

　　【 丰态婉转兼明姝静女之姿是于鳞变调】 

　　○送张幼于之金陵序 

　　刘凤 
　　抚景流连壮心慷慨登临写送烈士歔欷岂婉娈之弱虑独磊落之雄姿眷容与而迟徊薄云天而高厉仆少时击剑意慕纵横伏轼游谈庶几当世专嫉在前谗媢居后才大用小势重发轻盘桓屡引回翔淹薄何尝不蹀足謦　高蹈拊膺痛英年之不留嗟逝波之靡及惊魂萧槭流叶生哀孤影忽闻片虹中断每生平亲懿海内交游晤言一室梦寐千里睇行云以送归。指飞蓬而伤远。虽声骋上国。光生路隅。亦复杯酒踟蹰。握手兴叹。白云飘飘。半是河梁之色。黄鹄一举。空多异域之悲。况张君与予交外形骸气厉金石击筑筵上。失声长号。吹箫市中。仰天悲啸。霜旦晴初。酒中累月。神闲兴剧赏好忘年迩乃理烟檝结霞轨挂柁巨海钓连六鳌遥指天末西寻白门二三君子相与祖之履綦接响觞咏错陈新露微流金行初御涧壑怀风林岫生韵轩宇清冷。珠洗江中之月。毛发洒淅。犀沉别浦之烟。虚爽空来占人衣袂觉襟期高朗夙昔都尽眺引畅适四座皆倾沉醉关河枕席江汉萝月半悬晨鹤未警而征夫巳投袂即路矣想流风于延濑。追旧侣于山阳。辞多愤激兴复惋楚聊申别章与长云而缥缈同烟水之悠悠耳 

　　【 能出钟之铜滓而发其清音】 

　　○赠李于鳞序 

　　王世贞 
　　海内称文章家不相下更齮龁胜巳者此其常云日吾之使而南也于鳞辱之言计于鳞所许亡过北地李生矣其次为仲默又次昌谷而其微词多讥切某郡某郡二君子二君子固蠖伏林野其声方握柄所褒诛足浮沉天下士而其徒某某诸贵人日相与尊明其道引绳批根生平慕之后弃之者而一旦覩于鳞所非是宁不侧目怪且詈哉吾归不能持于鳞言示人即示人而读者不能句若爰居之骇钟鼓未有卒其乱者即有能读一二语而二君子之声固巳中人膏盲而易其视听将无难于鳞哉嗟乎吾以为千古所独喻者此耳。子不能得之于父。仇者无以夺。而恩者无以致其效。且使所为争者必欲求胜而驱相易则可。不然蓬累而行乎宇宙之间。洸洋自恣。适巳并足。其又何难焉。夫于鳞之不胜二君子固当仲默沾沾气运弗克充志所长诗耳昌谷修靡丽弱不习古文辞北地生习古文辞而自张大语错出不雅驯二君子卑卑成章也度北地生诸公才未易当于鳞而于鳞名位肖貌少足以动人鄙语云天下熙熙皆为利来又云利令智昏世阔希心好间一趋于鳞不如于鳞固无论遂如于鳞而覩其所鼓动而传响寥寥如也又焉易其利二子者乎吾闻之君子不得志于今则欲信之后。既不得志于今。庸冀后哉。则又欲征之古。所谓古者独其言在耳其人与骨皆巳朽矣奈之何其恃而胜之。吾复游京师属于鳞巳出守顺德吴兴蔡某从西来过于鳞而论文某者故二君子友也其所持议与识亡以长于鳞则谓吾李守文大小出司马氏司马氏不六经隶人乎哉士于文当根极道理亡所蹈奈何屈曲逐事变模写相役也吾笑不答于乎古之为辞者理苞塞不喻假之辞今之为辞者辞不胜跳而匿诸理六经固理区薮也。巳尽不复措语矣。繇秦汉而下。二千年事之变。何可穷也。代不乏司马氏。当令人举遗编而跃如。胡至今竟泯泯哉。蔡子无称六经乃巳。蔡子而称六经具在。又宁作录中语。喋喋而占占。繁固奚当也。世之文行者曰碑志序记论辨固皆史变体也冐其名不曙所繇苦而要之理亦冤矣或更谓如君言于鳞诚文人文人者易事自喜宜不称为守今诸生相聚而訾易太史氏者非货殖游侠耶乃其辨方俗要塞纤侈其民人羯羠与物土膏瘠所宜否介若指掌然令他书生周行人间白首奚晳也而班氏稍能密于文叙循吏所以状委致如其自叙亡憾此岂龌龊工纸上言者汉时君臣。小用之为郡国守相。彼其所因利巧中。肯出吴公赵张下哉天地之精英发之于文章而粗迹及政事亡二也子何以一时而骄吾千万年吾故举之遗于鳞即二君子之徒眵目吾吾且甘之矣 

　　【 今人排击于鳞不遗余力然读先生赠言则爰居之骇昔固然矣折杨胡卢其谓是乎】 

　　○送张有功尚宝左迁淮运序 

　　王世贞 
　　上既采永嘉公言追尊　先皇帝后巳遂相永嘉公先是中贵人监诸征镇于列踞抚帅右得径下教令属郡邑属郡邑惴惴迎恐谴而又多从恶少子弟糜县官帑即代满橐靡不巍然高也居恒诧　上私人即三尺无奈我何而公既相缘　天子意乘间条所以害状悉请一切罢报可中贵人最近幸者曰司礼固昵视阁臣自公相绝不复敢希请公亦绝不以殊礼目之此辈固旦夕屈指待发也非　上仁圣及公谢苞苴内行整整焉覩俯首服哉公子姓鲜乞匄恩泽而　上殊念之一日召其子有功有功稚而髫也授中书舍人公没进舍人为尚宝丞又数年大黜陟尚书以下丞乃夺阶判鹾事矣　上非忘永嘉公也岂奏牍冗未竟耶天夫司柄者何异乃为中贵人甘心矣葢有功能诗诗奇屈其坐客而又好治具浮白长夜饮此其去状然即挟先人遗脂车乘鬬鸡走狗为侠长安中者又何如也。且　上以尚宝事简于秩号清贵故多录相臣后使优游食余勋尔即必取吏职裁之而孽之罪何以有辞于逝者永嘉公相十岁上任之他相取充位。而没仅以身葬。亡遗赀。至有功从其乡富人贷息佐酒费尔。召伯之诗蔽芾甘棠。勿剪勿伐。爱其人至惜其植永嘉公肉未寒又何屑屑阱推有功也且谓有功使酒难近如灌夫夫有功非诚能使酒难近如灌夫者当田太尉抑项恂恂不复语矣吾固惜其志未竟气间一二仕路风耳去所闻何大悬殊哉而是时诸乐有功去者难予永嘉公诚名卿然借　上逆折苦朝士士气夺至今冤哉此又未究公也当言礼时诸君子得公肯巳之耶攻公者合不坚不足以胜故坚合而求胜公公幸胜矣不决不足以久故决以求伸胜且　诏狱廷讯非自公相始也今外地自守令下洎氓畯卒戍不复见貂而珰者翼虎者少具一安枕朝士洋洋过　殿庐中贵人多却避虽心怨之见亦谬为恭敬亡他于乎谁力耶。彼独不覩二正朝事耳当疏上执政为有功意愤然谋具状留有功固逊谢曰不肖之任子既以辱先太师兹则何可重辱生不幸少职清近鲜困心衡虑罪▲以隽笔□宏 
　　议状诚有之出为卑小官当也乃止有功亦识虑过人远矣士君子能为此言何黜也予兹何以赠有功鹾治淮淮赋甲天下。而大司农为军兴故实右臂焉。势必纤取而倍计。知有功必不为　国■〈修，虫代彡〉■〈虫庸〉。蠹其积。然兹非尚宝优游地也。稍缓稽不当。吏得执簿书绳一。亦谁为若恚且惜矣。有功盍勉奋焉。毋使交好如予辈称陇西李氏隳其家声。其有以廓永嘉公之志。夫内外崇抑予则何较焉 

　　【 因有功而思永嘉委折寄慨深人折薪之感】 

　　○送郭侍御子静左迁永安令序 

　　王世贞 
　　天子往赫然怒虏也诏诸大司马以下而大司农坐军乏兴当罪罪稍次又会怒渐觧仅免归而代者出仓卒匪豫时切责免冠谢皇恐计亡出于是大司农日夜骑驰无暇休沐且饭矣而给事御史诸曹郎亦日夜相讲寻利端间有所裨利利端无穷而利实寡时御史臣仁言募民入粟数千硕者予武阶至三等金吾缇骑得迁帅辠当戍繇多大富侠民非久辄跳去仅迹罚耳度令情稍轻得上赀免其重者自若而▲今亦坐□ 
　　他蠹隐匿状如光禄将作诸监号中贵人陆海钩校之罪益县官刍挽费十二三　天子方坐西斋宫览书异之下有司次第报可而大司农揣策亡以当也请一切加诸道赋而最重者曰江南先是江南漕纲粟固什百他道而岁比凶人至破庐舍鬻妻稚以偿未足也督赋使者冠葢相望道路间犹不能悉旧负而诡出名迫之是不颠顿经沟壑且将遁从潢池中愽一生此何利哉。御史乃条上大司农非计愿特赐沮格他语或多戆而大司农挟奇人也阳惊为上言御史家江南尝为其乡人上赋者以宽假风臣臣不应因妄云云夫谏官不恤国而顾恤其乡人及家耶上心是御史言而难大臣下迁御史永安令嗟乎人臣议国事。不相当而相角。以有所摧折。且过矣乃至为巧中轧巳而遂开人主疑端否阏言者路不亦大可畏哉夫使御史语非是则可传曰竭泽而渔明年无鱼大司农试筹之即无论诸军食自宫第内外百司府孰有不仰江南给也黔首毕命耕垦悉地力致之国亦何忍竭而渔哉且不仁手足犹缓可任喉领气所缘而弗绝者也一旦遂决尽其脉何谬盭若此哉御史非不见大司农日夜骑驰亡暇休沐且饭状也又非不为谋所以尺寸利国者大司农覩其利御史覩其害夫利卒不胜害也然而御史卒不胜大司农者则是为大司农识者众也至谓御史家江南夫御史仅负郭二顷增不过升斗岂要誉闾党朋友然耶不家江南不悉江南利害状矣大司农正坐此何恠焉。令御史素饶治也始仅得言之尚欲抗贵人为民一致福令虽小卑于永安岂直言福之乎予可无虑矣予可无虑矣 

　　【 议论大通篇俱工练无率语故佳】 

　　○赠袁抑之给事迁福建按察佥事序 

　　王世贞 
　　父老称　孝皇帝朝每给事御史上殿则大臣色惴惴重足立而是时　上明法度人自奋羔羊之节亡选行何恐也岂给事御史为操切激卭耸动人主耶然足以明谏官之势尊其默折逆消预于衰计深矣至　武皇帝而始有坐糺弹不当意斥重且及笞钳为城旦而士伍者未久辄复贵贵或先其无故抑者卒不胜其伸者而名益重诸言事人自若已又大臣更自为地为　上启威胜之说一不当终其身不复举然海内之士争相指曰某某以某故罢贤也士议与吏议持诸言事人中半矣。亡何大臣计以终不能断绝乃益务为含容输欵及亡素以蛊惑　上使弗疑而久之徐中以他事巳发其端而人自敌天下骇其祸而亡其繇以为当被者噤塞莫陈而豪杰之士渐解体不复振甚或不胜愤其奸力攻之语非重不达重即　天子以为小臣暴横亡状投鼠不忌器耶大臣偃然而当其雠者　天子也呜呼吾任七载而▲趋□ 
　　乃闻之父老云以吾所一二者迹之大抵后所谓耳始抑之为给事良久亡关白人相顾疑曰抑之默默欤曷不瞷时事度易行者抑之不顾一旦为　天子言吏部尚书侍郎不职状　上良是之切责尚书侍郎惶恐谢罪乃醳而抑之又言选曹政本也郎中挟诈受选人金赃累千万尚书庇覆之耶翰林亲切左右一检讨狐媚宰相挟其柄走中外托舆马溢门巷亏损　圣明宰相大恚恨抑之不敢引引见恐自发于是郎中某检讨某坐谪京师中士大夫亡论识不识咸喜为称说抑之出必相指示作何貌能尔　天子不怒而抑之巳臲然无留意今年二月闽以按察佥事阙闻吏部言抑之制曰可大臣当内快出抑之罢谏地可缘以中汉法耶夫谏官业巳言遂利　国家尚得亡削贬秩五品治兵民一方何阻也其论事明切时隐中窽。然不为硁硁矫亢。亡以间激　上。当大臣所甚讳。而不得报极其意。此耳。夫为小人谋抑之良中。为抑之自谋亦中。按察得以法绳其属。可否达意。又闽越在万里外其吏士见　天子赫然用骨鲠之臣临之必感惕思奋又何疑哉吾七年而得□之第其行诸给事惜抑之以外故夫诸给事且薄按察不为安望抑之也。 

　　【 言路之通塞繇于台省之重轻刻画情事风议凛然】 

　　○送浙江右布政使华亭莫公予告序 

　　王世贞 
　　浙江右布政使华亭莫公言臣不幸有狗马病愿乞骸骨避贤者路上为下吏部吏部持之曰是　先帝以诏起者也而贤不可莫公则又以病笃请廵抚都御史谷公为言莫某诚贤顾病不任剧唯上幸哀怜之有以全终始按故事藩臬大臣非有他故而乞归者听以九卿秩归养莫公于格宜迁　诏复下吏部复持之曰莫某诚病顾贤也而且才是不可以归狥也听仍以右布政使即家治病病良巳有司其具状闻　诏曰可于是莫公度巳得先请径归而公之乡人官于浙者俱来谓不佞曰莫公岂不诚难进易退者哉当嘉靖中　上留意文采。夸饰治道。而公用推为祠部郎。日治礼乐章程之事。骎骎贵矣。巳而力请外。请外而得督学使者。使者虽称外则又贵。公一旦而遽乞归。而收精藏明于牢骚閴寂之乡。二十年而中不动。一旦　天子采公卿谏台议召公田间。不三载而屡长外藩。葢步武卿相矣。公复飘然舍其重若脱屣。而究于向所谓牢骚閴寂者也。则诚安之矣。如莫公岂不难进易退大丈夫哉不佞世贞曰唯唯否否不佞日者幸于公以杯酒侍从容言先帝轻于舍。而重于用天下之人才急于得人主故人主获操其急而择臣今　皇帝轻于用。重于舍人主恒急于得天下之才故人臣恒操其急而自择若吾侪者亦可以自择矣。莫公曰恶是何言也人主为天下而用才。人臣为人主而以才用。以两交济也。非以两操急也。故夫人臣用而有所不敢轻用退而有所不敢轻退者分也非有所前主也日吾之得请于　先帝也属太夫人老而贵阳越在万里外。意不欲偕。窃以为人主不一臣而太夫人仅一子吾得请而男耒女臼。以奉太夫人。里胥号吾门而呼吾役。如弗闻也者。吾之友介者以为快。而达者以为固。而如　弗闻也者。台使郡吏部剡交于驰朝。而如弗闻也者。吾知有太夫人也。太夫人固以天年终。而吾奉　先帝命特起。数更大镇。龌龊无所効为念。而安敢治其私且夫人臣既以弃其身而复自择至欲屈　天子之重以成吾高于分何敢焉不佞谢失言更两月而视莫公病而莫公业告归也不佞请曰如向语何莫公曰不然也吾病度非可以旦夕巳。而旦夕有专职。　天子之禄不以若吾而共吾疾。甚愧。吾以口计禄而不以力计职甚惧病则归不病则不归吾终始臣职而巳故夫莫公之得请于谷公也。不佞实将辞焉。公非专于难进易退者也公纯乎为人臣子者也乡之人乃谓不佞曰信乎吾子言莫公病良巳有如尚书下尺一以国家大计迫召公公能遂晏然巳哉 

　　【 机如毂转巧出神镂真有运斤成风之妙】 

　　○苎萝西子志叙 

　　李清 
　　志西子将以荟蕞古今论说传记歌诗及杂着小作凡足以存西子者类而成书以此为志也西子之迹。盛着于吴志。其遗迹在越。独苎萝山浣纱江。至今犹以西子名。江浦有石。相传西子浣纱支倚其上。余同年毘陵王汉臣尝记之志则成于同年丹徒张撤籓二君后先令诸暨西子遗迹未传于当世及散见诸文字者得两君子着而存之而且以序属余余惟西子之事。则固巳极辨于前人。备载于志中矣。诚无取掇拾而论说之为也。独怪夫吴越之际。兴亡之几。如箭锋抵触。矢矢相着。越绝书言勾践所以伯皆人也。袒西子者。遂以豢吴故而忠之功之。曰有妇人焉。将比于种蠡诸臣之后。乃余则尝闻诸夫子曰。天生宰嚭。欲以亡吴。嚭生于楚。未死于吴。而终以亡吴知嚭之生以天则知西子之生不当徒目以人也夫君臣一心。尝胆卧薪。早朝晏罢。苦身焦思余二十年。此人可为耳东垂鄙陋卖薪女子艳质忽挺绝世独立此虽勾践腐心种蠡刻骨欲必得此于国中以供馆娃▲觑破 
　　响屧锦帆香水老死是乡之靡曼诚朿手坐困之道乃终得有之。以成勾践种蠡之志。岂非天乎说在乎薛烛之说剑矣曰赤堇之山破而锡出若耶之溪涸而铜生欧冶氏乃得因天精神。效人伎巧。夫赤堇非产锡之地。若耶非矿铜之所。顾忽破而终合。旋涸而方深此与荒汪断浦僻塞所积忽产绝色效颦无何者不殊质而等观也哉且欧冶氏剑器有五吴得其三其名鱼肠者阖庐授之专诸刺王僚于窟室吴之祸乱实阶于此大夫种弊吴有七术美好之西子进▲转到剑上匪夷所思 
　　而吴之财币竭于游骋工作淫于巧匠籴贵而出民罢而令谀臣之言日昵谏臣之口日强阖庐宝越剑以弒君夫差嬖越女以亡国越失三剑而効其一失一美好女子而效其术七当其时。蠡得西子而进之勾践。君与臣方咨嗟奇绝。以为此兵用之当更神于剑器越弃之若断梗。吴宝之若剑合。正不必燕处醉饱。阴有所乘。以成同床之慝。即此馆娃响屧。锦帆香水。日玩共温柔。时爱其绰约。蝉媛旖旎。精华销铄。所为娱目骋怀。心赏斯极而曩时出入门闼传呼警答▲高秋独眺霁晚孤吹 
　　誓雪父仇之志气不知巳内徙去之不尽不巳也伤哉好色之刃。甚于利兵。木之蠹也。大风折之。墙之隙也。骤雨坏之越。方以西子为夫差之蠹隙。而自以其君若臣之服术行法。风雨其后。故谓夫差亡国。不因色荒。千乘之君。不嫌嬖妇者。诚未曙于吴越之际。兴亡之几也矣。不然。艳色天下重。西施宁久微。此固女子无命。色是其命之说。向使无馆娃响屧。锦帆香水。销其冶艳。西子宁有稿项蓬室之理非其君之曲房则其诸大夫之专室勾践畜之。安得与之卧薪而尝▲此论人所未发 
　　胆。种蠡畜之。安能为之早朝而晏罢。生不堪与其君卧薪尝胆。与其臣早朝晏罢也。欲不归馆娃响屧。锦帆香水不得也故曰天也繇是言之。尤物所生。不用以复雠雪耻。若龙漦之出。诚厉而非福。尤物所在。不至为蛟为螭。倾城倾国天意亦未肯虚生而遽巳千载而下。诵西子之名抚西子之迹者。亦可愯然以思。閴然以恐。又何待致悯流叹于艳香尘土。乃以效通德荒田蔓草之沾泣乎。以余所闻范蠡佐勾践灭吴戮太宰嚭以不忠于君与巳比周也浮西子于鸱夷▲文鹰转天字 
　　以谢子胥。馆娃诸胜。巳麋鹿荆棘老矣。西子将安归。破舌之报以告天下。即以告勾践也。乃自号鸱夷子窜身江湖。■〈忄尉〉西子而吊伍胥。以自终焉。有臣如此。勾践能倾心听受之良金写其状朝礼之环会稽三百礼封祝之夫差一败不复振勾践既伯以令终吴越之际。兴亡之几。岂偶然哉。虽有天意其人谋抑何可忽也志西子者。其有慨于此也夫。序西子志者。能无慨于此也夫。 

　　【 铅黛所以饰容而盻倩生于淑姿文采所以饰言而辩丽本于情性吾以举似此文】 

　　○赠穆太公序 

　　王世贞 
　　燕赵古称多感慨节侠之士。而魏亦其辅国也。今其人尚矫矫修其行不衰。然侠者赴士之阨困急于巳。既巳存亡死生矣。而不自矜其能。然一为义而天下归之。百里颂功。千里颂声。若朱家季布之流彼犹为名使也节者则不然其契颛而事迫。如羊角左伯婴杵之徒。苟不济则捐吾身而为彼存者。事济矣彼又捐其身而报逝者。所以为两人足矣彼犹为气使也故夫节者狭而信其志。侠者泛而行其意。要之非甚其志也。有能人心为质。敦谊明信。为国惜桢。为士惜仪。内足于志。外挫其名。斯进此二端矣。则穆太公其人哉。穆大公者魏人也有子曰文熙而显文熙之友石给事星上疏论天下大计于左右有所指斥忤旨当受杖北阙下时左右中贵人挟　上怒而修其郄敕阍吏毋得以给事从吏进文熙闻之曰果尔给事且死矣时当任工部郎未上阑入谒缇骑朱帅曰公以给事抗中贵人耶不佞笔不朽以中贵人死给事耶不佞笔亦不朽唯是公为天下爱直臣为万世自爱朱颔之阴戒主杖者石给事卒物故令我愧见强项郎而给事甫杖毕诸中贵人羣詈之给事亦詈则益怒棰榜交下文熙迫趣前以身蔽掖之而解带绶戟支甚力曰此岂亦　上旨耶中贵人恚而咻曰若何官非而阑入地也文熙叱之曰吾工部郎某也此廷臣廷非而阑出地也诸中贵为诎稍稍引去文熙起给事血肉中而囊之出时给事为编民矣文熙即日僦舍都门外治医药给事数愦绝数为嘘气得苏当是时文熙尽出其橐装与卖宅直可二百金以▲且见肝胆 
　　治给事归计而度犹不足居旬日有策蹇■〈敝〉■〈敝〉来者则大公也抚给事谓殉而职足称丈夫且身在胡地虞耶巳谓文熙若倾橐而资给事哉吾有子矣不腆之锾以佐若可与偕归矣时将册东宫大公属当封文熙念弃官易而独难大公封大公觉之怒曰给事父犹布素泉下我何忍独冠带也且若以一冠带足荣我乎趣以给事归吾三人田间足矣给事时时语人北阙下之难。穆大公父子实再生我。吾身非吾有也。居久之文熙以行谊闻公卿荐绅间得推毂为礼▲入题奇 
　　部郎巳迁丞尚玺巳又改吏部郎大公亦从封礼部郎然默默不自明里社外毋能名大公者而文熙为吏部时欲以直匡其长于人才数数奖进不匿声迹又其故人某侍御有所弹劾不胜谢病归文熙为从中钓奇冀扼其人而伸侍御疏者事觉外迁臬副亦谢病归大公迎谓曰儿病晚矣吾向者业知之汉庭乃肯为而再伸志也夫文熙初自罢以友故。而大公安之。最后罢复以友故。而大公复安之。无几微见颜面。岂所谓内足于心。外挫其名者非耶。给事又谓大公习经史尤深于左氏家言或以为学问之力然大公为德其乡类是者非一特不自明故毋能名之者庶几人心为质恻怛子爱遇而辄发耳夫大公不以顷刻得官阻文熙弃官其于文熙之进退宜坦坦也葢不佞尝一再遇文熙与谈说古今才术文秇交相器也不佞亦易弃官而触当事者嗾言路齮龁之文熙走见其长画地指天以免不佞而不使不佞知也大公寿不佞稍槩次其事而称之以为胜于古之好行节侠者或给事与文熙意也非大公意也 

　　【 摹写文熙父子慷慨急难高谊笔力驰骋态状踊跃几于髯上披霜腕中走电矣】 

　　○赠杨凭序 

　　王世贞 
　　大海以西任侠者称杨君兄弟二人君之兄尤（跅）[托]宕不问家家数起数废而好樗蒲决数十万一掷虽资不中豪其豪长目相摄亡敢犯君为人长身便骑习鬬尤以信义称既滨海其人多业鱼盐君从其中度能任者致之为抚恤计妻子良厚咸踊跃愿为杨君死甚或骜桀无状众所畏欲避而杨君独押之得其力郡守尉业稍稍闻杨君于是郡多偷则下君捕诸任人咸来佐耳目微知偷处杨君坐起不离家指顾▲核而肆跅宕不检束 
　　曰某从某所得之或繇偷伍中发或偷卧甲者出于床俱以次就缚亡一脱前时大盗洪等既越狱则糺众浮艨艟首犯郡欲以报执者直指使方行郡使军将出击之败军将死使大恐别遣将出而会有荐杨君乃令杨君参军事诸横海楼船别校阴取君进止君谓贼骤胜骄速掩之勿失因夜出黎明距贼里许鼓噪进军麾其私属直前搏贼大破擒酋洪余斩获无遗使以下袭杨君功得迁君仅上赏格然不自明又捕商舶没香药珍瑶悉归官杨君亡美衣鲜食之好少卤获辄分其下其轻财好施与葢天性然杨君游于鱼盐人乎。所结纳多士大夫长者。乍见卑卑磬折。稍与论事宜。乃慷慨剖析。咸叹服谓书生不如。今年夏岛夷大举犯郡其游兵四出掠予方里居从里中少年揭竿木褁裳而拒之小利则益忧其大众雠我杨君闻奋袂曰吾不可坐视帕首韎韐佩两刀从徤卒数十来赴至则坐大树下料羣少年勇怯勇者给精器居前余分左右翼备声援毋令轻尝贼申约束定赏格。予恃以益强。数日闻郡兵且出掩贼而六▲司当大将 
　　合令自以果毅往张甚众亡不色得杨君独曰六合令非能见大敌者又帅二三当亡节度必败寻败问至众惊而更问君君曰贼饱不久郄矣果却其料审悬中若烛照然嗟夫传所谓朱家郭解其人。咸负气豪。余声足以起海内。乃不为县官出死力。北灭匈奴。竟以侠败。予固惜且恨之。周太尉得剧孟。喜若降敌国。然不闻事定　后有所荐。岂吴得之重亡益汉。抑孟故自引晦或忌之耶。诸公固侠人亡见才今杨君见才无为引杨君者何也使得五千组练。当东南寄。必有可观者。予姑拭目以俟矣。 

　　【 踏天磨刀割紫云】 

　　明文霱卷之六 

　　●明文霱卷之七 

　　武林刘士鏻羽石父评选 

　　序七 

　　◆序七 

　　送陈侍御奉太夫人南还序 
　　送薛青雷都谏出参藩序 
　　赠水部周汉浦榷竣还朝序 
　　赠督府少司马郑公序 
　　赠山西方伯吴公序 
　　贺黄贞父转膳部郎序 
　　送殷无美出守夷陵序 
　　滕侯赵仲一实政录序 
　　送钱先生归娄东序 
　　顾升伯太史别序 
　　长安送黄竹石序 
　　刘元博洛游序 
　　寿彭翁彦宽八十序 
　　寿李元玉六十序 
　　寿萧先生序 
　　寿大司马督府太华何公序 
　　为孝廉顾道通追寿父母序 
　　赠大都督玉江杨公五十序 
　　奉襄王殿下序 
　　养生契 
　　荐履篇 
　　寿琅琊王闲仲先生六十序 
　　寿杨太公七十序 

　　○送陈侍御奉太夫人南还序 

　　冯琦 
　　今年春。陈侍御从龙以河南道主计吏。引绳墨别白黑。黜陟一禀于至公。朝绅争识其风采。会言官以请训　储。得重谴。省台以论救而谴者十余人。铨部以迁建言者官。而谴者四人。一时所称端人正士。如锺都谏羽正。张都谏栋。王选部教皆与焉。侍御欲草疏直其事。或谓侍御前疏指切宫闱留不报。今复有所论列。必将上干明主怒。以忧太夫人。太夫人亦数谕止之。屏居独处。则使使侦侍御何为。出稍久不还。则使使趣召之。曰。得毋入。　朝上封事也。侍御久之不得发意。嘿嘿不自快。于是奉太夫人以归。友人冯子酌之酒。而送之曰。嗟乎。端人正士尽之矣。或以言去。或以职去。或以不得其言与軄以去。朝士大夫其畏哉。君臣之离合。阴阳之消长。可复说也。葢往岁之事骤进贤人而亟退不肖。夫名者争之器也。予之美名。又骤与之美秩。天道所忌也夺之以所深利。而被之以大不肖之名。在人情必不堪处天之所忌。与人之所不堪。则其势不可以久。夫甚精必愚。至洁易辱。硁硁者可激而尽也。士业以杭直为世所指目。遇事必言。言必尽。尽言必得罪。一得罪则其类不可以独安。非以言去。则以不言去。言与去皆足以自离于人主。人主既不肯虚怀以听。人臣又不肯降心以留。此不尽不止之势也。葢自古旅进者必旅退。若旅退则未必复进。宋时诸大臣一言不合。即下殿上札子求去。一正人去而众正人从之。故有官家别用一番人之▲道家言 
　　说。向使诸公稍濡忍调剂。无过持其高论。使君子小人角立而争。虽未必尽行其志。然决不至丧朋败类。空人国家如是速也。由此言之。则君臣之离合。阴阳之消长。可具见于前事矣。方今　君臣隔绝。外不宁而多内忧。悠悠万事。未有反汗拔山可以口舌争而得者。计独有竭诚极忠。从容镇定。而微防其不然。真见不然。然后以死守之耳。葢正人常利　朝廷无事。而不肖人常利君子有事。君子居重为轻根。处静为躁君。即使阖阁无有所问而正人在　朝廷。士之持两端。且向且背者。亦犹有所系心即真为不肖。亦有所惮不敢发。夫使不肖人有所惮不敢发。即君子之类不尽。而天下事尚可为。此诗人所为赋白驹也。侍御行矣。予假以岁暮为期。侍御慎毋有他请。使世多君子邪。我与天下同为君子。世无君子邪。我独为君子。同为君子其功大。独为君子其力专。侍御言官也。安往不得自效。夫使侍御险危其身以沽直名。太夫人不喜也。使侍御变度易虑习为周容。太夫人又不喜。使侍御不胜膝下之恋。优游遁思。坐而自废。太夫▲此论不可少 
　　当同不得之时只得独做人又不喜。太夫人所喜者。惟侍御为君子。及与天下同为君子耳。侍御奉亲孝能养志。其以予言质太夫人。以为然否。 

　　【 似为缄默者又开一便门然独为君子共为君子之说侃侃名言有关风纪】 

　　○送薛青雷都谏出参藩序 

　　冯琦 
　　今年春薛君自都谏参楚藩其门下士问言于予薛君予所首举士更十年而薛君遂自举士且阶三品官易达也时易逝也难合不可常也不佞于是乎三叹初薛子自吉士为给谏要人啖之引与共事薛子谢不往曰士而附人非士也居官业不能无是非毁誉如以附人人之得失我亦与焉是前之是非毁誉一而后之是非毁誉二一吾犹不任而况二也夫守身若薛子者可也葢治世如治边其凌厉搏击持人短长相刅相劘如风如俦似。战芘荫宇下甘言媚词觅人颜色无所不唯诺似和不激不阿不可亲疏招不来麾不去屹然独立于世而不跛倚似守故治边涉世。皆有三策吾皆取守焉薛君曰夫守居先生之地可也而三才言官也未能崇论宏议极言阙失今且俨然参藩未有以报　国恩后即再欲有所补拾何由乎予以为不然夫世无极言敢谏。则吾以责君。世尽欲为直言敢谏则吾不以责君言路之塞也人尽不言其开也尽人而言尽人而言尽不言之渐也▲一身是□险哉精言可□ 
　　事不少不贵不极不反言者少而言始贵。言贵而名附之。名之所归。趋者乃众。言众无以自异。则竞为激切触冒忌讳。人主遂疑羣下与之为抗。操成心以逆之。而言者始诎。三年以来一鸣辄斤一斤不收伏在草莽者百余人于是言官言者十而一非言官而言者百而一嗟乎士何其易勇而易怯也则所谓尽人言者尽不言之渐也。薛君为谏官遇事即言言当其事而止亦无依违亦无抗厉亦无附丽亦无避忌此所谓屹然独立于世而不跛倚者邪无论守身。即守▲所言今无不验 
　　官如此。未为失也。葢数年以前　朝廷论议多待言官而发或行一政而言官操可否议其后于是任事者轻言事者重今言官之牍不必尽报报未必行言稍切或反以激而偾事不言又非其官则不如外僚尺尺寸寸可自树也夫言所以为幸也不行不如其巳今之言官。言而待人行之。今之藩臬。不必言而自行之。自行之与待人。难易相去远矣。古行省大僚多自以其意为治不尽循一途辙国家法度纤悉具备三尺律令人尽出其中能守法者称贤耳由前言之则守官由今言之则守法吾始终所予皆在焉夫治边者能守未必胜也可以无大败居官禔身者能守未必利也可以无大害吾愿与君终守此言也且以与君之门人共之 

　　【 立身居官无不尽于此文吾以为箴】 

　　○赠水部周汉浦榷竣还朝序 

　　张居正 
　　荆州榷税视他处最少居吴楚上游舟楫鳞萃称会区焉乃后稍稍寥寂啇旅罕至矣汉浦周子始至申甲令厘宿弊平物价恤无赀赋视旧额务在轻贷舆人诵焉张子曰余尝与周子论始所建榷及后稍异者其略曰古之为国者使啇通有无。农力本穑。啇不得通有无以利农则农病。农不得力本穑以资啇则啇病。故啇农之势常若权衡然。至于病乃无以济也。异日者富民豪族莫肯视农农夫藜藿不饱而大贾持其嬴余役使贫民执政者患之于是计其贮积稍取奇羡以佐公家之急然多者不过数万少者仅万余亦不必取盈焉要在摧抑浮淫驱之南亩自顷以来外筑亭障缮边塞以捍骄虏内有宫室营建之费国家费用率数百万　天子旰食公卿心计常虑不能殚给焉于是征发繁科急于救疗而榷使亦颇骛益赋以希意旨赋或溢于数矣故余以为欲物力不屈则莫若省征发以厚农而资商欲民用不困则莫若轻关市以厚商而利农周子曰即如是国用不足▲□时石□ 
　　奈何张子曰余尝诵盐铁论观汉元封始元之间海内困敝甚矣。当时在位者皆扼擥言榷利。而文学诸生而风以力本节俭。其言似迂。然昭帝行之卒获其效。故古之理财者。汰浮溢而不骛厚入。节漏费而不开利源。不幸而至于匮乏。犹当计度久远。以植国本。厚元元也。贾生有言生之者甚少靡之者甚多天下财力安得不诎今不务除其本而兢之贾竖以益之不难乎周子闻余言则心是之虽余亦自谓唯周子可以为此言也无何周子事竣代归乡大夫诸君祖于江上征余言以为赠而余以病不能文因识其所以为议论者如此 

　　【 榷虐特甚三复斯文动人澄本之思】 

　　○赠督府少司马郑公序 

　　利瓦伊桢 
　　今世于武臣倚之甚重责之甚备而待之何甚薄也缙绅文墨论议。如画饼不可啖。四方有故。跃马掺戈而战。唯介冑是赖。胜负安危。文臣命悬其手。可不谓重乎。尺籍伍符。一字舛误必诘。斗粟一钱出入必稽。即有大功亡矢遗镞伤匹马片甲必案。可不谓备乎。至其体貌陵夷无论部使者及监司。即新进郡邑之吏。俨然踞其盛色奋气以琅易凌轹之。而昔人所号为三端者。武士之锋。曾不敌笔舌百一。故武臣习而为软美以媚当路取容。一切军实务文具。相言??谰。而文臣齅其饵。饱其从謏。其或刻核大至。积渐不堪。则以不肖之心应之。发愤快意。剡手以冲雠人之胸。固为俱靡而巳。此亦武夫之恒态也。牛虽瘠偾于豚上以彼右文而左武盛处贤而自予雄而究乃至于伤国体为戎首国家亦何赖于文臣而虚以弹压武臣之权寄之也往岁元戎率师征播不佞承乏陇右请于督府石恭襄公定元戎与诸郡县相接礼督府檄下郡县奉行不忒故师和而有成功后官大梁武林见藩臬视阃帅过倨甚至入贺若上官耻不与均席窃为不平而卒未有左袒不佞之说者比官上郡受事中丞郑公所诸将吏娓娓诵公威德不容口公居恒令曰夫武车不式介者不拜礼各有宜耳披坚执锐之夫而遗蛇其迹圈豚颐溜如儒生乎不韵甚矣屯细柳者以军礼见。是为真将军。故军容必壮也。夫廉远地则堂高。周劳还帅。将士异歌异日。别尊卑也。将者国之行主。民之司命也。呼若小儿。奔走若舆台。彼腼面目立三军之上。丧气解体。往往坐此。故体貌必隆也。夫阃以外。上至天。下至地。将军主之。军旅事机之会。间不容发。不假便宜。犹掣肘而使书也。故权不中御也。夫马聋虫也。蚁细物也。孤竹之伐于马得途。于蚁得水。物诚有之人亦宜然。故楚之市偷。卫之二卵。齐之鸡鸣狗盗。汉之吹箫贩缯。亡命降虏可使也。夫行一棊不足见知。弹一弦不足见悲。三折肱而后知良医。将如司马喜不嫌膑。如孟明不嫌一眚。如曹沬管仲不嫌三北。彼或欲有所用其未足也。虏无入与御虏同功。能御虏而我兵小损者与全胜同赏。何者亡羊而得牛。断指而免头。虽以数千人委匈奴。甘受巾帼之赠何病焉。故与人不求备。功过不相掩也。夫鼓繁气衰。呌数力竭。东野稷之御马。求之不止。卒以取败。数米而炊。简发而栉。日亦不足矣。故幕府省文书。立三阶之上。南面而受要。上有余日而下有余力也。夫疑事无名。疑行无功。亡铁而意邻之子。无为而不窃铁矣。流丸止于瓯臾。流言止于知者。中山之箧。息壤之盟。非明验与。故浮议不摇也。人之有墙以蔽恶也。聪有所不闻。明有所不见。耳目人无巳时。恶恶可。吏污车菌。郎翻水浆。乌足治乎。故小过可听也。邑中之黔。执朴行筑者而■〈牜失〉其不勉者。故谤可分也。夫钓鱼者纵而随之。须可制而牵之。赋狙者朝三而暮四。以术愚之。久而露其弊。上下相猜则有改服献体而入门。为警枕卧而一夕数徙者。心劳日拙矣。授万金行间而不问。单骑见虏而不慑。不击刁斗而不虞。其忠实心信于人耳。故术数不任也。夫一壶飧一箪醪之惠也。而用命致死。一羊羮一盛酒之吝也。而堕党崇雠。得失大小岂不悬殊哉。故绝甘分少。帐可为襦。金可裁取。市租可飨。熟食可分。所尝卒乘可与。韦袍复帽持更者可给也。葢公之御将也若造父御马内得于中心而外合于马志百夫长以上一亭一障悉称任使若夏侯玄参戟衙门莫非俊杰入而见公慰荐待遇殷勤发于至诚若赵广汉吏皆输写心腹无所隐匿退而受公檄丁宁欵密若刘弘一纸书胜十部从事恩结于人心若武子之肉骨子西之翼卵乐为尽力若岐山之阳三百人疾鬬若广门之官七百人先登若雁门百金之士五万人皆愿一战虏酋卜失兔兄弟不相能使使谕之释憾沙计七酋挟赏不得寇孤山疏捕殪其子使使谕而罚之酋火落赤鼠窃西塞缚其枭骑百许人乞哀行罚并欵如故应对不入其数若班彪报荅兆匈奴令必有适以威信解散虏谋若赵充国遣雕库靡忘而卒降??干开。诛其人而无怨若?会宗击杀番丘晓昆弥号泣罢去料事料敌若陈汤策乌孙五日必有吉语虏归命若单于脱帽徒跣拜庞雄陈死罪还所钞掠羽书不闻外户不闭三年擢公少司马督宣人□□□事将吏日数百千人留行若班定远入玉门争抱马脚不得前是宁有发征期会抑宁声音笑貌可伪为哉不佞固以知公能总帅雄俊莫不宿道乡方而务名声部发于天地之间固非偶然彼填然修饬边幅如偶人形者真井底蛙耳　上雅知公得将吏心不即代而会虏王病部曲麻沸边人忸状虏欵不无逸惰中外上章趣公赴镇无虚日　上乃俞公代而东诸将吏祝軷于郊属不佞为辞不佞谂于众曰公遇诸君有礼矣。诸君何以报礼乎。昔郭汾阳部将皆王侯贵人子。而颐指趋诺不少借颜色。李元直平淮蔡具櫜鞬候裴令公马首。令公以相礼受谒。彼见夫乱臣贼子。无礼于君所从来久矣。因以示之礼。郭不为亢而李不为诎。公今晋督府即中丞元戎听臂制。诸君若何。皆曰诺跪而上觞。一釂而洒洒如也。不佞更进曰此恭之小者耳。昔者邓训有恩黎阳既徙上谷故吏贫羸者念训常所服药北州少有。岁推鹿车于洛阳市药。知训好青泥封书过赵国载青泥一朴往遗上谷。上谷今在公部。诸君得无意乎。皆曰诺跽而上觞公再釂而言言如也不佞更进曰此报之小者耳。昔者晋侯赏桓子狄臣千室。亦赏士伯?衍之县吾获狄土子之功也。赏胥臣先茅之县。以举郄缺也。韩增举冯奉世下莎车宁西域。宣帝召见增贺将军举得其人。公初为监司举麾下士往往为名将。诸君偏裨。公素所推毂。旦夕受钺。诚折衡厌难为国干城。于公载锡之光矣。皆曰诺跽而上觞公三釂而油油如也揖而别山以西诸将吏喜色相告而郑公今为吾曹有矣 

　　【 运用家珍挥洒狼籍如隋焬之撒珠玑于鹢首以应雹声抛龙脑于锦帆以象霰雪】 

　　○赠山西方伯吴公序 

　　利瓦伊桢 
　　莆田吴公以名进士为李官凡两典大郡举最征为天官尚书郎佐其长铨藻群才历四署而复出副观察使事参藩陈臬迁右伯而今甫左葢公登第二十余年剔历中外十有十任而在越者十有七筮仕即得绍兴藩臬之任四未尝越越方寸地夫天下莫重于越。莫难于越。而越莫难于今之时。　高皇帝定鼎金陵创千古未有之业而越为股肱县官富有四海越称上腴资之为外府所收入丰杀京师视以肥瘠故曰莫重于越幅员千里庳者迫江海而高者群峭刺天生齿繁则散之四方仰机利而食辇毂之下诸曹椽书记舞知猜祸毫毛茂茂陷不可活者越人也三事八座九列百僚项背相望其宗族宾客依势作威倚法以削细民疾首宛舌有司环睨而莫敢谁何故曰莫难于越嘉靖之季岛夷暴起蹂躏其土而糜烂其人军兴十许年公私之积如扫强者□者悉彼巳情形摩厉以须稍稍着战功久之益习而南兵始重方内有事则辄行调发徒步白挺而握军麾乡里艳之鸷猛敢往寝以成风悍骄而不可御壬午之变大中丞佹免虎口其应募而以脱巾告者比比不绝忧不在倭矣比年中涓四出榷货算缗以实少府水衡私藏骚扰相奉山童泽竭而越有三人焉作业日剧而财赂日衰耗民嚣然丧其乐生之心群不逞因以左道荧惑欲为陈涉吴叔之所为鲁宋淮扬扼我亢嗌反迹见而寻端治之不胜诛夷忧不在越矣故曰越莫难于今之时吴公之五任越也荐绅缝掖介冑卒乘故旧宾旅长佐部属四民百工皁台舆仆府史胥徒崇卑显晦贤愚良驽驯扰愿诈靡人不有矣经术缘餙法比谳讯钱谷訾省簿书勾较期会奔奏戎兵御侮劳来劝相刑赏黜陟靡事不为矣其大者条上当路而其细者一切用便宜从事。其驶吏三尺无所回挠而不察渊鱼。其礼貌士大夫譪然周详而非义毛发不可干。其御将不中制而默持掺纵之柄。其承诸台使不亢直愽名高而务申其志。赋职任功。举善援能。以一国视视莫明焉。以一国听听莫聪焉。在位十有三年吏不家于官豪不虓于市乡先生愽士弟子不溷于庭桴皷不闻于野烽燧不傅于堠大司农以空文蠲以积逋课剂量其中而流离还定矣开府直指有大计大疑以质公如考锺如指掌僚友从政者叩两端而竭焉不索故府不发筐箧典刑具□莫之或欺矣炎炎者椓以理谕之以诚动之以正格之以权低昂之稍受櫽括不虏决裂矣他人难越而公独易越越亦难他人而独安公夫非久任之明效耶何以夺之越而?之晋且左右伯秩等令公仆仆道路奚为哉。于是越左伯赵公晋人也举觞而觞公曰晋不典肇自唐虞岳牧亮天工实始基焉吴公天下才也当为天下公用之而何私于越越饫公之赐历年多。徼天之灵。晋获在宇下。其波及晋者皆越之余也。请为吴公前马以慰晋人之望。某辱在鴈行更起而觞赵公言是顾官阶自左伯而上服劳于外者惟开府耳吴公名实加于上下开府诚旦暮事在越在晋所不敢知要以入佐六乡当轴处中越人晋人何计而能使三年淹也虽然公之太公故宦越生公因以其地命公公顾名思义率其贻谋。保任其劳。精知畧而行之。越是以安公。公即不私越。能忘太公耶。他日冡宰推毂开府越者必首吴公。他日吴公为大臣虑四方必首越。义各有攸重也。赵公辗然曰君食越之禄故觭重越乃尔吾闻昔贤有随车甘雨。若泰山之云。不崇朝而霖雨天下吾晋得崇朝事公于愿足矣即如君言公为大臣虑四方必首越次必及晋来不惜晚去不恨速也某以其语告越人之卧辙留公者。莫不色喜而公甫成行。 

　　【 一副笔舌两处周旋得妙解连环之法】 

　　○贺黄贞父转膳部郎序 

　　虞淳熙 
　　贞父予小时尔汝交也方其丱角入学宫试就案上举一黛色棋之莹牍者戏曰取青紫如拾芥葢音似之而后功名竟似之为文章惊琅琊先生亦竟似琅琊先生世比之泰华儿抚家山两天目孙两峰矣初挽墨绶称神明于进贤予谑之曰进贤受上赏而贞父漫应□进贤如不得巳仪而所进之贤辄冠南宫召入行纳之青琐意所谓上赏者而居久之无如啼鴃何抑典鹾江淮间淡然应之岂其不得巳耶乃贞父则曰巳而巳而吾天目之悬流溢两乳泻双溪入明圣之湖以载吾槛春桃秋蓉迎槛而送媚吾槛之名梅者闇然孤屿之色耳舍而天游采舟华于轩而收玄扈于禹飞蹻所登赤县为溢何复知世有青紫耶迨游记出压柳河东而复羁一官同杜工部矣贞父意轻焉间归浚映月之潭留蟾光兔窟于金牛湖中倘日天可问乎孰为圣孰为明孰是而当卿士惟月者吾把酒与成三人然而寥寥苍苍之蒹葭而巳。会天子日奋桑隅照临百官贞父亦稍受光再登春曹主王之膳非复往日典鹾当比调羮之前豆无论衡文酝酿南宫士使措大指动巳也。不知何人进贤。乃进贞父。绿綟丹衮。于是乎取焉。青紫岂足道哉。同社诸君之占蒙气者见奎璧划尔芒艳如此竞来语我我方如训狐缪名心月翘尾擎光照征书而喜昌言祝曰天子既明且圣。贞父行作卿月。遣常仪散玄杵药药我。尽天子所统。尫子痌人。一切拂痍洗痏生焉。斯不负进贤者乎。赏以台司非过也。假令不厌旧游三十年后餙梅槛。击孤屿下。吾能近邀太乙。答良药之赐。俾颜再童丱。忘尔忘汝融形骸于销金金锅内并是一丸大丹轩皇神禹或来争取君等母若杜子春而可皆笑而持去。贞父得之。将相与哄堂大噱。水厅为热。不日分熟及我耶。 

　　【 奇情雅谑风藻翩然】 

　　○送殷无美出守夷陵序 

　　屠隆 
　　夫人徼山川。山川亦徼人。穆天子游昆仑。涉瑶水。而后与西王母遇。轩辕氏登具茨崆峒。而后得一当广成子。人不徼山川乎。会稽以神禹。茅山以叔申。匡庐以匡君。焦山以焦处士。山川不徼人乎。幽人旷士。月穷九州岛。胸絓五岳。即一瓢一衲而从之。亦足愉快。而况绾符结绶。得天下佳山水处。卧而抚之。半治簿书。半理芝术。人吏散去。白云下来。冷然足畼也。又何羡交戟之下乎。昔谢玄晖出守宣城。窗中远岫。庭际孤松。标韵萧远。至今犹称谢家青山焉。风华映人远哉。人世目金华为清虚。鄙簿领为秽贱。夫清浊宁视其境。视其心尔。故迹寂心喧。金华亦有秽贱。迹喧心寂。簿领亦有清虚。大丈夫朝释草履。暮绾理人印。得以专城南面。而为其所欲为。而又得坐拥灵区秀壤。结人外之孤悰而寄胸中之寥廓。是人生大快事也。余友殷无美江左名士。结发读书。以蝥狐先登艺坛。南国之彦。靡然从风。年逾四十。始起家进士。以彼其才有国鸿宝。乃上不留金马之门。下不直含香之署。而仅领荆南斗大一州以出人多为无美抱忿悁不平。谓腾空之骥。不以捕鼠。剸象之剑不以割鳬嗟无美而以捕鼠割鳬邪。余谓不然。陆士龙之于吏道甚习。尝为宰有异政。而卒以文掩。皮相之士。往往谓文人即摛藻如春华。无益殿最毛发。斯扬子云之所以薄雕虫。曹东阿之所以求自试也。无美斧藻之辞。业闻于天下。所不知者吏道也。而无美虽儒生。为人顾深沉有计略。可与成大事。试之牧伯。且以综核精彩。大鬯风猷。为文士解嘲。而又以吏隐领略山川风物。美哉斯游。又安所用其忿悁不平为也。寰区由川风物之美。莫如荆南。葢自古记之。七十二峰之上。朱陵紫葢。兀立云表。洞庭云梦。浮天无际。薄鱼龙而吞日月。片颿浮大江而上。荡潏冲击。波涛相磢。使人心气恐怖。惊其险绝。若夫顺流东下。方舟如箭。鸟啼猿啸。峰峦来迎。瞬息千里。使人神骨冲举。乐其凌虚。仙灵怪异。则有巴陵黄鹤之遗焉。雄豪恢诡。则有七泽大猎之事焉。妙丽恍惚。则有泾阳龙姝。巫峡神女。汉皋湘浦之灵焉。闳肆巨丽。则有倚相屈宋之材焉。兰芷射于茳离。麻?米芜参差历乱。咸可采撷。大丈夫握盈尺之组。俨然莅荆王故国。而遐历周览六千里之山川。风物。暇日。集宾客登阳台。把酒吟眺。即神女灭没隐见。修容端静。不复敢以片云点使君巾袖。蹑君山。谒黄陵庙。而髣髴听湘灵皷二十五弦。时倚春竹。时□暮花。亦足鬯矣。讵必骑一款段。日盘跚■〈敝〉■〈薛〉长安道上。而后称显融得志哉。嗟乎无美行矣。海上有得道神人。方且餐霞绝粒。而游乎太清之表。浮云三事。若将凂焉。固无美平生师友也。即栾巴王乔安知不为无▲入玄圃而览木难明月之珍登昆丘而覩天禾肉□之□不易□□ 
　　美哉。余尝滥青溪。长不习为吏。而刳心去智亦尝与海上得道者伍。葢庶几无美同调乎。无美行矣。南岳祝融之神且命扫地十里。而候使君前茅矣。 

　　【 骨腾肉饱采串英飞】 

　　○滕侯赵仲一实政录序 

　　汤显祖 
　　佐王之才常宽而取伯之才常急非有相反。其时与地固然。宽之无宜以絙犹急之无宜以缦也葢昔桀纣之法胥亡而毫镐之法常在伊莱旦奭之辅固得以后容而铺惪义敖翔而登太平及其时天下巳定法制巳信风俗巳成如是而诛之如是而赏之俯仰之间益可以休然而无事矣幽平之后先王雅颂之制衰废无存诸侯相攻并敝者先亡势不得不急法而治时则伯才兴焉齐管仲楚吴起秦卫鞅三人者▲以宽□辨人才□伯 
　　其着也大致亦周官正地比受官成画一于经畧会计之意而急持之归于富强其国曰诛杀不必则令不信不信则不行如是则国弱令不行虽有地力不可得而尽也如是者国贫贫则事虽小不可举事虽小不可举则是与亡国同也是故三人者急持其国而用以富强如晋文公之伯晋子产之存郑皆是也后世诸葛武侯以用蜀而王景畧以用秦至王荆国以用宋而效异者何也势不行也伯者审势急。可以趣其国。不可以卒治天下。国狭吾之所得急为。天下大。非吾之所得急为也。如□王公自治其县青苗固效专之方岳则均转方田无不可者专之边郡则保甲保马无不可者何也势所得为也是故举天下而急为之安石不能用宋取一国而急为之赵仲一可以用滕今且语天下以滕公之政吾尝以于越长上计过滕时公上事一岁耳大祲之后人大相食公为乞漕粟大府钱施其民间公庾库中无如也徐起与我北去更三年而再计止滕待公不能得见后堂主籍者约视其牍积金乃至羡赢三千谷踰六万予哑▲□□ 
　　然而骇曰是何兴之暴也主者曰公所费修治公私署堠礼际惠振收恤士民为民赎子妇所亡失立茇舍牛种以业流集者复不在是予葢异之移以富一国又何国而不遂以富乎退而谓滕人公何以致此对曰凡田赋影避盛则有所逋而后期公奋议度田上下相倾动恐喝不可而公辄巳单骑从所在父老行度之名其田有倨而挠者公故怒容渥丹奋髯眉相抵挠者行避去故壤则而赋平不比而争输羡若锾一钱以上率以粜故异羡而粟流又公深民桑柳一籍数去县十余里要人孺子戏折其四五树围捕之偿十五裁而后止罚必而先贵。故民不犯。所在赋饥人粥治■〈土爰〉河皆独身驰数十里察视晓夜暴露不少休。故民无欺而不怨。衣褐食稗而宫馆驰传俎豆咏歌之节必明以清。故民俭而知礼。语未卒予怃然而叹曰此伯才也。乃先公行为载其牍长安以示执政张公张公曰此固当以节钺尽其任幸少须且以御史行边专屯田盐筴开塞之事可也已而事移官止吏部郎以廉梗讦激执政不可复容罢官去嗟夫人有如此才。能尽之于法。而不为尽。何也用非其才也。今夫以贫弱之滕。三年而暴富诚委之一二大镇其行法益巨三年当不异滕富强之效所求于臣者重。而所求乎人者轻。然而终无亡敝之忧者。固将曰天下巳定。风俗巳成。法虽有所缓失。亦未见急之能为也。嗟夫言治滕者异矣皆以公才且老而非当急才之时不幸而可悲然以予意之公虽进不得如管葛诸公主臣一心光赞盛业退犹免于吴起卫鞅刻厉之祸其亦幸而生于王者之世矣 

　　【 以宽急辨王伯是救时切论文之深峻绝类疙公子】 

　　○送钱先生归娄东序 

　　锺惺 
　　夫身吾之身也。一病以后。则医者得而有之。一病以后不使其身为医所有则医之心手有所不能尽用于病者亦非所以有其身之道也。虽然吾有身而使医有之东方朔有言谈何容易哉亦曰视所为医者其人何如而巳夫医病者之司命也不诚则虽付之以身而彼有所不敢有诚矣而不巧则不能以其身还之病者而终使自有之诚与巧合则其术之工拙有所不得与吾所谓视其人者是也予今年感疾经秋涉冬自以为无生矣自以为无生而又更数医计此身总非我所得有不若姑付之医而医宾莫敢有也莫敢有而又受吾所付付者与受付者非必其能愈吾病也然而不忍谢去之者以为犹不至有所害苟为无害而巳庶几留此病以待夫诚与巧者之至其不至则命也无何尹观察子求先生谢其苏松兵备归蜀钱先生送至白门钱先生者以医名东南家于娄东予去年游吴曾饮于其家观其歌舞与定交而赠之以诗不意今之至于斯至于斯而值予病也▲文情如龙见鸟澜 
　　相见悲喜歔欷泣数行下巳问予病及病而更医状曰子不忍谢去数医一念乃子所以生而吾所以不约而至者也子于前数医者犹不忍谢去以待其人之至而况其人有进于是者乎予虽不解医而私计诚且巧者钱先生其人也得其人而付之以身使得而有之夫然后起居之蚤暮听焉言动之喧寂听焉食饮之丰约听焉药物之耗息听焉试之至奇不惊投之至恒不厌而君之视予病也朝夕诊切君不自有其欣戚以予息之平陂为欣戚予不自有其凶吉以君颜之悲愉为凶吉精神往来合为一身中心达于面目意气通乎神明诚至而巧生医王所用之药仍是众工所用而神存心手变化出焉葢君性豪逸住白门歌舞随身宾朋盈坐即贵贱造请尸外之履恒满而其意以予病之作止为其去住之候凡两月而后有瘳犹记君教予省思虑以笔研为戒而今急急乎欲得予一文以归娄门益以予操笔之日为君停手之日也所谓能以病者所付之身还之病者则君周旋白门两月之志也昔黄鲁直得良药以饮病▲□言实□ 
　　者或曰惜子所活皆庸人耳鲁直曰有不庸者领一个来予愧以庸人试君良药自今以往所有之身君则还之庶几夙夜临渊集木不自屑越以求不为庸人是则予之所以报君者而巳 

　　【 苞义清远直是借医说法耳】 

　　○顾升伯太史别序 

　　袁宏道 
　　古今豪杰。未有忘情功名者。唯当不可用之时而求用。与值可以用之时而不能用。其无才等也。夫士当其可用则为龙为蛇为锋为颖当其不可用则陆沉众中宁晦勿耀宁与庸夫同其庸不与智士同其杰然可用不可用其几甚微非至圣大贤不能测识天下方倒悬危迫家操戈而人盗贼此其时不可用矣。而豪杰之士曰可用。投身刀戟之林濒死不悔不尽其用不止者张子房荀文若贾诩之流是也天下方治且安庸夫高枕循资格而据上位。此其时可用矣。而豪杰之士曰不可用。捐弃世乐栖身荒寂视名位若桎梏去冠裳若涂炭者梅福梁鸿司空图之属是也故天下之患莫大于使豪杰不乐为用而蔽贤为小夫豪杰所以不乐为用者非真世不我容一时执政诸大臣有杞桧之奸林甫嵩之之媢嫉也其人固皆方正儒者也朝而闻吾言亦既虚心而听矣夕而一人焉设为虚谈以中之彼其是吾言犹是彼也于将伍于铅刀楩梓昬于邓林骐骥惑于皮毛凤凰迷于冠鸟吾与之正言则嗔而诡言则喜其知足以知天下之假气魄伪节义而不能别天下之真丈夫汉唐宋末季所谓贤人君子者其目大??互若是也其势不至于伪士满朝腐儒误国不巳豪杰之士孰肯乐为之用者夫豪杰非不乐用者也。唯夫欲尽其用而不可得。故不乐也。时事至此尚安忍复言顾升伯尝语余曰仆今年乞差南归往返可得一岁将以七月了虎丘八月了西湖霜后渡洞庭拾橙橘来春探天目天都诸峯游屐所至倘得一二佳山水处愿得卜地一区为他年栖隐之所然以仆观之洞庭山水木石俱胜将终老于莫厘缥缈之间矣予闻之不荅退而谓伯修曰升伯豪杰而用世者今其言若尔无必不用之迹有不用之心矣今之世为可用耶为不可用耶他日复以问升伯升伯不对 

　　【 以豪杰决世运有味乎其言也公安其有忧患乎】 

　　○长安送黄竹石序 

　　哀宏道 
　　黄竹石从江陵负敝笈访余长安余方视选曹曹故树篱插棘地也不时见见辄为杯罍所夺无他语草草暄寒而巳未几辞余去乞一言为别余曰子亦遍观三衢九陌乎。秽尘张天。腥风逆鼻。行者溺于道。居者粪于市。椎埋屠狗之辈。敝衣百结之子。高鬟衩裆。枣面历齿之妇。肩骈踵接。此亦天下之至恶也。而顾瞻云中。则凤阙铜龙在焉。百官宗庙萃焉。引而之贯城之市。则夏之簧。周之天球。若日之璧。若月之珠。东夷北狄之珍异陈焉。巳而入云韶之院。过鸣珂之里。则南之威。西之施。越之狡童。吴之弄儿。公孙大娘之剑僚之丸。贺怀智之琵琶。念奴之歌喉。霓裳羽衣之舞。呼卢博簺之戏。种种聚焉。今夫山郡水郭巷陌未始不清楚衣冠未始不都雅然一人衣茜而过。则巳丛观骇指。出汉唐之旧物一二。则张目不能指名。夫然后知京师之大慎勿以秽尘腥风遂谓都市之观止此也夫古之圣贤豪杰巨公哲匠其亦犹京都之三衢九陌耳文耶道耶至此乃极子归而求之有余师 

　　【 不识长安道上游未足以豪】 

　　○刘元博洛游序 

　　陈仁锡 
　　吾闻善游者其神气清以肃如白日朝鲜息心之交望风遥集元博挟浅汗之桃花径之洛阳可谓放神青云外君行至明月山访元僧持泥丸栢子弹满山谷者。今高几十仞否。虚潭送响。幽涧开筵。如平乐石淙堪次韵否。醒酒台。千丈珠帘。喷氷洒雪。持棱棱石骨傲刘伶日日如泥否。王乔洞石化树。树化石。而复产柯。可拆取一枝骄牡丹大富贵否。东望海岱。西眺昆丘。北顾析城。南俯黄河如线。嵩山少室面河而峙。此王屋之巨观也。尔时跳舞能似云花■〈爕〉蹀否。世传析城之山升日气于天。落五峯化为云。自石窦滴太乙池。可邀孙登共啸否。池故有神灵浮药。仙画云篆。石境半窥。大地如照王屋天灯。灿若流星。真否幻否。白茅三凤。参差翔舞。能鼓一翅负绝海否。天坛之影。旦则在西插天日高。卧与海接。暮影在东先卧后立人世上孰形孰影。孰形影赠答。能作如是观否。君行日暮过龙潭。读尧叟水昏烟暝自成啚句。能添一墨否。嵩山石獬白行。三鸦引光武北趍河朔。可作一博物谱否。读平淮西碑朗吟一过。吏部文章日月光亦可着词组赞?文昌否丹崖山石皆赤。可兴酣一扫否。砚有余墨。能图魏埜草堂上天子于汾阴否。先贤嵩山之游。师鲁语怪。永叔子聪歌俚调。几道吹洞箫。往往大笑绝倒。不知道路之长。此处定留元博一席也。 

　　【 此洛游记也点化事实如天女之散华】 

　　○寿彭翁彦宽八十序 

　　罗玘 
　　彭之先世祖以寿考闻至越为王始以贵显而其名皆能与世相为终穷更数千百年语寿者固未有贤于祖不独彭氏也而越之贵彭氏迄兹葢无之而他之氏族越之后如越者宁数百十而巳哉彭虽微越不失为彭也故彭独尊祖为彭宗越虽贵不与焉抑越之战刘项间其得王也虎口之余脔耳计其利害直以生易贵其贵也亦未亢然南面称孤固有可执而醢之道也使祖临焉不以恶臭视之而恐其俛巳▲说彭越开文章生面 
　　也几希矣葢其趋不同也。然庄周称祖吹呴呼吸。吐故纳新。熊经鸟伸以为寿。是未免挟小数以攘窃机缄。逆其天常为造物者之蠧。圣人之道无是也。及其历年之数。容或谚闻之过。使有之。其戚属朋友臣妾亦有与之抗年而俱存者乎。无也然则饮水露茹草木与深山之木石大泽之龟蛇处可也古者尧舜百余岁。文王武王皆九十余岁。孔子大圣人也。亦七十余岁。传之所记。百岁为期。期于此而巳矣。亦未闻圣人者数百岁云也葢往者不过则来者不续吾见天地之运于是乎息矣其可乎子尝持是说以祛历世之惑且欲以告彭氏彭氏居京曰彦宽叟有孙妃于益国予里益都也莫不与游爱之而欲予言其八十寿以是月六日晨持以献予知叟之欲绳祖武也亦明矣然其未得也有苦身吐纳呼吸之难及其既得也有约居野处之穷而又戾于圣人天地之道又况徒闻其语而巳孟子曰尽信书不如无书书圣人之言也且不可信。而语庸妄人之所传以神者也可信乎。予请叟观于传质诸羣圣人征诸天之道顺其常而为天下之大老亦一彭祖也巳 

　　【 太难为彭祖矣然吐纳盗年者不可不闻此言】 

　　○寿李元玉六十序 

　　江晖 
　　李子元玉栖连矶之墟。涉燃犀之浦。憩乎浮丘而泳乎白璧。栩而行。喁而啸。据几而持罍。与然适也不阒厌不华蕲不伪藏不嚣役葢将糠粃世物。而以玄寂究乎道者矣。而视履若壮。形容若孺焉。是其喻于生也乎。夫赋躯也散万不殊。而使其自理也。限者其谁与。是故有思莫无思。有为莫若无为。杜通黜明以凝天真。常德乃存。今夫民市处则嚜都处则佻塞处则横朝处则僿丘谷然乎哉徼胜袭名趋躁躭兢志亄务营侈出荒俚成??囱素履然乎哉是故谷居者颛。素尚者洁专不斵心洁不溷神无索无盈。无垢无澄。可以固形。可以远卭。可以永生。夫是谓道根。南海有鱼焉广数百里其鬣栋张其脊陵踞潜乎无极之渊息乎沆漭之乡未有能原其纪者设移之潴沼则鱼?隋而醢矣安能充其巨乎。百围之木峙乎嶚巢匠者莫近园有拱把杝而为薪岂舛于度哉。迩易致也。故曰金以火范。火亦消之。丝以织章。织亦敝之。其揉也成也。其成也泯也。绪着一司。势隆一时者。亦若是而巳。▲摹子之嚆矢 
　　方今梏于裾缓之烦。泊于声利之湍。而足专驰之。而目专觎之。而口专饕之。与世相刘相噬。日薾月戕。而不能止。可不为大哀耶。夸毗珠襦以矜约。约者缊绨尚褐。无所用之以珠为弹以锦为罗而求雉于穷莽之中必迅作而不遘。故曰哲人知时。介人知守。达人知安。至人知存。今子遯世逃名而轶于尘秽之外。其意窅。其颜舒。其衷恬。洋乎其裕而不流也。卓乎其遗而不渗也。浩浩乎其似喜乎。湛乎其无所滓乎。逍遥中冥以基无垠。参寥罔象以基无朕不眚不疚安能穷其寿 

　　【 纬妙理以清音新而不佻】 

　　○寿萧先生序 

　　余文献 
　　大江以南豫章为一都会豫章南则为吉为袁为临临在袁吉间非通都大会民土著不习机利干没人其民老且敦愿无他肠往年居乡间长老谈临俗有萧先生者幼即孤不省其父状为何顾时时问诸乡父老曰吾父状为何即答曰某近似即喜不者辄寝不起食乡人怜之争为指拟彷佛其父状肖成乡人曰大肖而翁先生即置中堂上出入伏请后行邻有龚先生曰即无论其肖不肖。人情终日唼唼语肺肠。▲是真人行事 
　　即反面慎不相识。乃翁没数十年顾求若状乎。谁为此。故里闬皆称萧先生为孝友人先生后搜致百家暨齐民诸术皆得其隽永人劝其仕辄曰仕进难即致通显章表亦时时用机利学俯仰毋苦我乃即凤山下为隐居后见道路人病又置宜旅馆憩道路人道路人即弗病今少傅严公为之论著其事事俱见记中客闻之叹曰若非道路人哉今士受天子简书握金符膺专城视道傍殣相属曰是道路人固当乃田野人见道路人云然如顷岁大祲江浙旱楚旱吴▲仕进者愧之 
　　旱淮南又旱得公等数十人布天下岂令我皇上忧旱哉少傅公所论著有味哉有味哉故人皆知萧先生争为之问体貌丰瘠年几何其子若孙为何岁甲辰临萧汝荐氏举进士邸舍乡人时过论汝荐坐终日□不道一词袵下掖破叶叶补劈积见人持刺纸来额签寸頳赤即不怿曰士靡则诬国靡则逋务华去根者也。愚期期知其不可。客曰君安得此长者之言曰太公尝以是教我大父即萧先生先生今年七十矣配某孺人亦七十一里人咸欲寿之文献曰萧先生长者也大雅整之于身施而不得所藏百姓蕴皆可着庙堂皆绝口不谈顾其中愚若究竟之矣被固长者也语曰宁为砥石毋为兰膏此言虽小可以喻大 

　　【 庞璞之遗可以敦浇挽靡莫徒作文字观】 

　　○寿大司马督府太华何公序 

　　王维桢 
　　蓟州故不置督府蓟州督府之建则自今太华何公始焉何公葢尝有名于嘉靖之初以佥都御史巡抚大同虏酋不敢窥大同巳而废归居关中然何公才高颇自负以为脱国有兵事且更复问我我卧未安也客从关东来言东隅辑宁烽燧不燔何公且喜或有警辄愀然动容若将持重?巳也居十九年而为嘉靖庚戌虏酋拥众从蓟州界入杀掠数万人而去烽火彻于郊关　天子葢忧之甚　诏蓟州置督府▲自负 
　　公卿大臣谨择可者以闻于是大宗伯徐公果乃言□公已何公征至　天子信宗伯言升何公右副都御史寻进兵部右侍郎以蓟州兵属焉或言今何公守蓟虏酋必不侵蓟则西寇紫荆东犯辽阳必有之莫如取三镇悉属之何公则东西三千里俱安枕无事矣于是何公奉　诏领三镇初何公之征入也缙绅之徒故闻何公名咸造门下请谒座客常满客问计何公颇道之客见者辄自以为不及也何公废时年尚壮盛今其发班班变矣客曰天祚　国家厚令何公驻颜可也何公既诸镇蓟州廵抚都御史吴君兵备副史王君皆辄以事白大槩言什伍虚耗塞垣不守也何公太息焉乃遂奏募兵筑边及分区列戍数事　上皆允之于是东接山海西连宣大亭鄣星罗旗干林立肃肃乎称金城矣是时辛亥春也及夏而诸镇防秋之兵四面踵至悉听何公计何公则论较要害部署兵将所宜计定下令曰不如令者傅之法其辽阳紫荆两镇远各以檄告设备虏酋往来塞垣下徘徊瞻顾不敢入既秋八月虏酋度计困乃遣使上书乞修贡职比三卫　天子不许许金币市马且示羁縻因以见我之广大富厚焉是时属有收禾稼登场马不粪野长老颂德童竖歌谣皆以为得何公晚令昔年虏入而罹祸惨也于是吴君王君相与谋曰在昔有周有奏凯饮至之礼彼尚谓功成振旅也今何公在镇不动众不血刅而境内晏然如堵于古人且难焉其涓日持觞寿之宜即为约书移两镇两镇报书如指两君因间白何公何公曰未也往虏之入也云三卫有导者夫三卫者蓟州之藩蔽。虏东道之咽喉也。诚与虏通谓之近忧。急之则自撤其防。宽之则长奸滋患。奈何。会有请征三卫者何公列状具陈其不可即其罪不赦第擒其导者示警足矣顷之何公果得其导者二人俘于　朝　天子嘉其捷疾言效乃进秩荫子宠光光大也两君因再白欲寿何公曰待之卒不离次将未释戈也即觞之乐乎乃奏公近者归伍远者归镇各与犒乃遣比十月督府甚闲暇两军率诸从事部下者持觞觞何公何公曰诸军幸今日乐乎故前为寿也吾且有万年之忧四▲真大臣之言 
　　焉夫三卫本狼子以人畜之终难一。边人降虏者多则我众减彼众增二。募兵实边非攻战之资三。远道征卒疲于奔命薎吞虏之气四。夫图目前之急而遗久长之利。非计也。何公且觞且论至酒罢未巳月余王君以书抵史桢述其觞之日何公语桢乃叹曰夫人苟以就功名。不虑其遗难于来者。众甚也乃何公独念万世计古有社稷臣。至于公近之矣。何公为人精研有数大放计然之策家居身所致赀数十巨万一起而谋定疆场若此人退不免于寒饿进不能取尺寸之勋安可比丈夫哉桢何公里中士也相知特深故云而吾又叹徐公知何公非寻常见哉 

　　【 阊阖疏钟建章清漏不棘不舒有节有度】 

　　○为孝廉顾道通追寿父母序 

　　王世贞 
　　凡人之情不假饰而发于性贤者恒任其过而不肖者恒任其不及自先王之礼教行不及者恒苦其勉企而过者恒苦于抑而不得仲然是先王之礼教虽本于财成而就中而其意若在伸而不在抑。故夫人子之事亲生则致其养病则致其治殁则致其哀以为是无以加矣养而不巳而至于鬻子。治而不巳而至于割股。哀而不巳而至于庐墓。先王犹以为近于厚也而旌之。鬻子而无后。割股而伤生。庐墓而终身。至犯于生人之大训。然先王犹以为过而不以为罪也。陈于陵之不食其母。许世子之不尝药。原壤之歌。而宰予之欲短丧。彼固幸而免于一时之法。然圣贤之所以抉其微而刑之万世者。何严也。故夫律此而语彼而人子之于亲宁任其过可也。友人孝廉顾道通一日冠裳而谒予再拜肃容而有请曰吾二亲之弃不肖也实在壮先子北山笃行君□顾其名施远不能出里闬母何淑懿令人其教近不能出檐闼而是时不肖方□不敢以徼巨公长者而为之铭若表葢三十年如一日也计吾父母而在今岁当七十吾父母而七十不肖诚贫则必竭四方之醴齐醒盎以实吾觞。则必竭四方之殽胾膻芗以实吾俎。则必竭四方之贤士大夫歌诵叙记以实吾堂。而今悉巳矣。其所致而实觞俎者。度无以起吾父而荐之。而至于歌诵叙记。其文义之儁。足以时寄吾思。其美而传。足以嘘枯而骨肉而使之不朽。即先生其人也。不肖愿有请于先生予怪而语之夫所谓寿者黄耇骀背玄发儿齿之年而所以寿之者崇冈茂陵川升日至之语今举堂上之祝而致之冡中之陈母乃非当乎道通拜不巳曰先生义正吾无以夺先生虽然其必有以慰吾逝者于地下而寓吾思吾固谢不许道通之友曹生从傍说曰吾吴之俗薄者悬弧之宴子辙避亡胃脯酒浆责直以偿易箦而呼去捡橐装送葬之子哭往醉归墓木如拱博进易资孰与顾君之老而慕其父母乎即厚者多作佛事号为冥施浮屠黄冠是依是师斥其贝玑以驰京师购衔而旋冠其丰碑孰与顾君之知乞先生文以寄其慕者乎曹生之说云耳嗟夫顾君之所为请诚不经而吾之许诚滥顾有感于曹生之说似犹得夫先生之所厚。而窃附于鬻子割股而庐墓者。因为序而归之。 

　　【 写彷徨无巳之情怵然入肺】 

　　○赠大都督玉江杨公五十序 

　　王世贞 
　　烛之武有云臣之少也尚不如人今老矣余未尝不三复而叹其言以为人主坐视天下之才而使之老其过不在才也则又惜夫士之才少而当夫好老之主老而当夫好少之主终其身以穷也夫人主而诚能用其老。虽巳晚。然使夫握算却顾。敛其果势壮往之气。而收功于万全。要之乎非少年所希者。故夫秦一筴而明不胜蹇。再筴而信不胜剪。汉三筴而武贤不胜充国何以故其采谋愽而计绩悠也。吾友都督玉江杨公之少时以列校提一剑从军与岛倭角凡数十百战小战则小胜大战则大胜其积级自十以至万其积位自千户以至佥都督其积职自禆将以至大将葢不出十五年间。公既不爱其才以媚　人主。　人主亦不爱其官以雠公。而一旦中中山之箧用单辞罢归中外忧社稷而宝干城者求其端而不可得遇有警辄以公名上南劲则借而南北劲则借而北意若不可旦夕少去而　人主顾迟徊久之辄上辄报闻而公亦倦于世葢尝取其喑呜叱咤跃马而废千人者弱其窍而为啸歌峩岢之艑驾长风而破巨浪者苇而之乎一沼一屿计倪之书以治生穰苴之书以课臧获蒙恬之书以樊圃而其书或验或不验家亦渐以旁落公今年五十稍称病谢绝他事而其好宾客犹故于是其客若干人争为言以赠其言虽人人殊大要祝公之寿考而念公之尚壮而不见庸也独余以为谚有之函牛之鼎以烹鸡多汁则淡而不可食少汁则熬而不可熟葢器大而小用之则不宜也三秋之郊以见　上帝会九宾而享诸侯▲□光腾飞 
　　而后无舍鼎矣去今日公年日益进谋顾日益深有如人主下玺书寄以斧钺之任明信武贤之徒瞠乎让侯印公肘而不敢望也尚父鹰扬方叔壮猷缓之乎岁以待哉公谢曰不然子之言信美矣而非余任也昔李将军之孙与太史公善其叙数逐虏数废数起状历千百载而若新今吾幸及吾之身而善子又身得子之言而身读之其幸不綦大乎请书而张之壁 

　　【 曳影处匣中犹作龙吟文之沉激亦复如是】 

　　○奉襄王殿下序 

　　张居正 
　　今祝人主寿者曰万岁祝侯王者曰千岁夫人寿之不可几以千万稔矣而祝者咸愿之则世主侯王之与众庶异也夫物有便于巳则愿常有之无便于巳即一日不能相守日之中天也有目者待以视有足者待以行鸡三号延颈跂踵东面而晞无不愿万年有日者非爱之也恃赖焉故也五岳四渎之居于方隅也。兴云雨。胎宝藏。以给人之求。人莫不祷祀而祈福焉。利在焉故也。人主者日也侯王者岳渎也人主兼利天下天下无不愿以为吾侯王泽逮一国一国无不愿以为君故人主万岁则天下之人以万岁蒙其利矣侯王千岁则一国之人以千岁蒙其利矣故世之祝人主侯王者。莫不愿其千岁万岁。何者便于巳故也。非然者且为厉为孽。将诽讟之是承。何千万之有。襄之建国百年矣世济其德以屏翊　帝室至今王益有声江汉间居正自家食时闻王之贤未见也及过襄阳窃从下风望见颜色王天下之贤王也夫贤者使人爱而戴之便而安之居正窃闻太守□大夫言王虽处崇巨其自约结恒如处子士大夫过封内者无问知与不知必降接礼遇下客巳甚其惠民也渥而驭左右也甚严事涉有司即有司人百曲不罪也左右人虽百直犹不贷务在讪巳捡下以信有司之法故自太守以下至于编户之氓咸曰王有大惠于襄之吏民吏民靡有秋毫可以报塞者独愿王千岁有国以重惠襄之人。此之为德不直一手一足便之而巳夫渊深而鱼聚之林茂而鸟兽归焉诗曰投我以桃报我以李王所以投于襄之吏民者厚▲即此便为贤王 
　　矣非寿考祺福将安用报乎虽然窃有愿焉王亦知夫敖民之积粟者乎周人有敖氏者积粟盈囷足支数十年未足也而问贮积于啬夫啬夫曰子之积厚矣吾无以益子子而计子之所者慎用之而巳夫圭撮之不慎锺筥泄之锺筥之不慎尾闾泄之江海虽大也以奉漏卮则没世不能取盈焉我啬夫也吾告子以啬而巳夫神不可以骛用。啬之则凝。福不可以骤享。啬之则永。强不可以厚恃。啬之则坚。故圣人之言曰事天治人莫如啬王今年三十春秋矣计三十之于千岁也不犹积贮盈囷而始去其圭撮者乎王诚能少垂听于啬夫之论无轻用其年力之富以□神而思永则所谓千岁云者犹近言之也 

　　【 千岁万岁祝言耳却有一段确然名理奇藻焜耀耳目一新】 

　　○养生契 

　　汪道昆 
　　家大夫学道东海之上遇至人迁迁乎归大药可计日就也越十年而有难色禁勿谈即其技单其神王矣顾未艾而艾视夫人无异能焉母弟曰胡长公少为淮海大贾日饮而倾四坐为酒人雄夜归挟邪二八更待欲至奢也行年六十而始艾犹然甘酒而嬖御人夫养生莫善于家大人莫不善于舅氏两人者血气等盛筋力等强斑白淹速有差何相诡也黄庭君曰襄阳公多智人也故多思。多智多感。多思多劳。时而忽忽。时而营营。朝握发而夕稿矣。长公负盛气倜傥不羁游困而无以为家睚眦自若独亟呼酒召诸客曰来吾与公等饮耳或构叔氏因而窘辱长公人将不堪长公睚眦自若独亟呼酒召诸客曰来吾与公等饮耳其善自宽若此夫心劳则形易敝。逸则全。此其较也。襄阳公有弟同齿而黔首长公有少弟白首先之劳逸之征何论血气曼室曰固也予小子侗然者也孩若犊童若驹结发而受事若系匏瓜事毕若刍狗归而周游若麛鹿之适豊草居若斥鷃所息不越乎榆枋绝智屏思庶几乎浑沌氏之术乃今父母兄弟具在四十而见二毛敝无日矣何故哉黄庭君曰噫吾子过矣尔将以为绝智顾未能忘是非尔将以为屏思顾未能忘古昔惑且劳滋甚。谓养生何。轩辕氏有言母劳尔形母摇尔精乃可以长生尔默默尔冥冥尔无以坚白鸣其天全矣曼室曰固也舅氏不务重积左仪狄右丽姬劳之摇之何不用也顾行年六十而始艾宜无当于轩辕氏之言黄庭君曰不然请借佛为喻佛子以身事佛惟饮食男女为竞竞所谓持戒也戒则定。定则忘。未至于忘。犹知饮食男女在也忘则无酖毒无醍醐无甲兵无袵席诸漏尽矣是故具信心者戒。具深心者定。具解脱者忘。忘无心也。诸佛无漏。往往顺事而逆施之。不知所戒尚安事持。不知所持尚安事定。非解脱宁讵能乎。善乎管夷吾之论养生肆之而巳朝穆妄自轻而困子产邓析直以为圣人则长公之徒也何谓形何谓精曼室退而自失曰异哉舅氏沿波流登彼岸矣舅氏闻之喜举卮酒进嬖人修乐事如故 
　　▲湛于性命之言 

　　【 似属诙谐而映发养生妙义可翼道德黄庭】 

　　○荐履篇 

　　汪道昆 
　　戚将军之将南北也葢三朝今　上五年将军始艾人人谓将军都上将将中军壮而奉倭强而奉虏历二十年所无论珥貂纡土位极行间乃今介弟分麾息子分采至贵盛矣寿之日诸公卿使者若宾客毕集和门于时彤弓在悬列戟在御阍人在户谒者在庭和门开军乐阕谒者入白曰良月令朔。东岳降神。??马生将军。以卫社稷。今兹诸公卿使者。若宾客。幸得为将军寿。其命阍人入之。将军避席曰嘻余小子畴敢以犬马之年勤诸公卿使者。若宾客谒君出矣。其善为余小子辞者三。往先人夙有征中岁举余小子及余小子始受弓矢业巳不逮先人迄今五十之年其三四藐然孤矣舜五十而慕仲尼以至孝归之即余小子匪人无宁废终慕而任为寿一也　少主方向文学则犹东顾而睠孤臣言者盈庭终不以一眚而?????深诋臣光之齿浸长矣苐恐奄奄忽衰白无能以筋力答　主恩二也往余小子从事南北则故大司马若左司马实先后之比年虏称藩臣议者窃议兵弭两公谋国安不忘危方将部署畿辅之中置便宜之帅虏可柔则强干以尊上国不可则辨应以当率然有如匈奴一旦生心则奉天讨堂堂之师出矣两公怀嘉谋而不遑入告其将有所待乎信其议行余小子请先矢石不有吾身矣既而行者归养居者首丘余小子伥伥何之尚赖二三君子庶免颠越乃今罪状与年俱积不振且将日增尚安事寿三也谒君出矣其善为余小子辞焉谒者曰不然诸公卿之使至自阙下不达将安归车马客至四方不肃将安税将军其拜使者之辱进宾客而毕礼之若诸将材官则绍介而后入于是诸公卿之使寿以篚诸宾客之为寿者或以卮酒或以饶歌将军用谒者言户屦厪有存者谒者出乃召诸将材官脱有所陈其皆待命门外诸将材官自东南至者以负剑先谒者曰剑有说乎曰宝剑也。吴粤之敦剑者众矣。其所宝者有差。彼其上决浮云。下绝地纪。国之宝也。昔殷帝有三宝其一曰含光直之而莫得其形触之而莫得其际其斯为天下宝也往将军毕力南服。移师蓟门。奉倭倭平。奉虏虏格譬则硎之始发千里无留行犹国宝也及其亲辇毂。薄风霆铄以危言淬以多口间以逆节齿以大軱今而后服若含光无形无际宝之上也请以是寿将军谒者曰善哉即得请其归桃氏其自西北至者效良马以先谒者曰马恶乎良对曰天下马也。空冀北而始得之。彼其骋康庄。中规矩。其步工矣。其犹国之良乎。乃若驰九折。历羊肠。无险无夷。若灭若没。其斯为天下马也。始将军在事时而浙江时而闽海时而蓟门视国都直历块耳其谁曰不良久之则周道阨于大行足跤跤且却矣乃今抑腾骧安皁枥踠余力范驰驱视险若夷飘忽灭没良以天下固其所也请以是寿将军谒者曰善哉即得请其归圉氏其自燕赵至者聚族而进曰军中无以为戏请先鬬鸡谒者曰鬬鸡何为也对曰小人之扰是鸡也。葢尝从纪渻子受方。旬日而虚憍。旬日而应向。又旬日而德全矣。似木鸡矣。走敌矣。始将军之决策制胜气勃勃自如既而人或求多不忘守胜犹应之也乃今行有不得亦惟反巳以求全木德王矣无敌矣请以是戏将军凭轼而寓目焉小可喻大皆是物也谒□曰善哉即得请其归罗氏其后左司马之使自新都至使者束书加履特达于庭稽首致辞曰主人敬问将军将军幸无恙主人有事子舍谨发一介之使为寿将军僻远无以结足下驩辱使者荐将军履将军膝席曰幸甚荐履云何对曰使者受命主人矣在易之丈人。在诗之元老。太公居之。武功既成。无虑百岁。周公赐太公履。俾得专征。泱泱大风。至今为烈。此太公所以表东海也。履而赤者何对曰周公之居成功。终不以跋疐而失几几。卒之上下胥应而诵赤舄者不衰。将军东人观二公?????矣。往将军所就业具在。盛年繇艾以为阶。齿太公差近其率太公之履光辅少主以承天休其奉周公以周旋卒保无瑕以令终始则主人之上愿也于是将军西向纳履曰嘻余小子敢不拜左司马之赐庶无得罪于先民使者申言。曰主人有弟寓使者言席将军宠灵病良巳自今废章句断桮桊异日者挟诸剑客鬬鸡走马从将军出猎渤海之东愿取东胡头饮将军为寿将军顾谓谒▲天而非□总得气色 
　　者曰次公当至其饬桃氏圉氏罗氏待之遏者唯唯 

　　【 庄而雅壮而和开阖变化整次有法足称奇丽】 

　　○寿琅琊王闲仲先生六十序 

　　陈继儒 
　　琅琊王长公司寇次公奉常文苑代兴学士大夫拟于眉山两苏氏而闲仲以朿发知名早九试辄冠军海内传诵其文不去口曰凤麟衣钵定属此君甲午繇明经中北闱榜司寇奉常已前逝而独王文肃公父子奇重之操木天贵人相待逡廵三十载数奇不前谒选宪幕竟归识者相为慨然而余独笑曰闲仲□举大有识夫以闲仲卓斚命世才俯首而攻时调扛日?折弄丸何所施而不可苐精爽稍稍非昔矣即与子彦褰裳匍匐而就计偕马背续残梦蜗角战虚名闲仲其能忍此否。琅琊司马以来连圭迭笏长戟高幡门庭世世不乏而身称老孝廉又称老参军谒御史大夫局???目?折腰需郎官太守俸归饱妻孥抑何卑也又何惫也闲仲其能忍此否。今闲仲置身于不潜不见若夷若惠之间先世之万轴牙签付之子彦法书名画金石鼎彝付之子彦弄幼儿躭著述雄文大篇长歌细律皆综核故实描写情形不妄袭一字不泛置一词刻成摄月楼稿悉飜两先生杼柚而欝欝芊芊之气自觉其秀而可传□两先生未及见之耳子彦美少年精娴经术通达国体捡戒舍人见每以溷吏庭旁猎户外事为可耻闲仲父子相师更有重于公西华之朋友处者家风如是岂必抛晚景之桑榆而就出山之小草哉往者琅琊诸君或跌宕少年场或驰逐大人游或谈宗或谈气节性命瞠目甚口□名者尾而随之予独窥闲仲口无流涎两眉端亦绝无栩栩羡色卿用卿法我用我法卓识玄览早巳觉于玄黄未血之先进不倚氷山。退不堕火宅。邺侯书。仲长园。陶令田。步兵酒。造化悉扄而留之以待闲仲。即眉山苏氏父子。未必享此太平清乐也。自今以始左手呼渊季。右手挽子颙。晞秋发之披肩。沐朝霞之掬面。优哉游哉。但解富有日新。以储摄月楼著作而巳。余曩与闲仲颇自负丙午即向白石山前补百毳衲炊三足铛齁齁作瞌睡汉久矣闲仲能来一访我乎我将斫鲈撷莼起为闲仲寿叹旧好之晨星顾新髭之如雪三百枯棊十千美酒即信宿流连犹恨晚也居然成二老。来往亦风流。杜少陵此诗。得无为我两人设耶。世路悠悠。则请付之洗耳。 

　　【 风流逸宕】 

　　○寿杨太公七十序 

　　陈继儒 
　　侍御杨公之按吴越也其率属以推诚任素为主其督盐策以宽商恤灶为主其调朝野之局以涣小羣萃大羣化异为同为主濒行之日松父老堵而告口吾侪百日中若不知有侍御临郡者既行而见绘像者拥门执香者导涂而后知有侍御在也侍御为谁曰楚杨公所居何地曰古武陵桃源父为谁曰太公七十矣积学贡于乡以子贵封矣其孙弱冠成进士矣父老曰汝何从知之陈子曰侍御尝顾余草堂征文为寿具言太公恢疏魁岸嵚■〈山奇〉磊落人也束发攻文章蹭蹬场屋以老性不喜治生产而好为人脱急缓祸不责人报不使人知其慷慨赴义徒步跃马虽老雨甚风莫能遮止侍御公初为长安令经营满咸阳者至不避鬼矢鼎镬太公闻而笑曰儿得我骨文弱贾勇游太华峩眉归又笑曰孙得我胆葢少而授书长而教以忠孝廉洁廪廪然惟居盈处亢之是惧今立　朝居乡一切以婴儿真性处之父子祖孙之间间且觞则觞奕则奕歌则歌宛然牵衣索果绕膝分甘时也夫五伦之中。兄弟狎则傲。朋友喋则渎。妇子嘻则索。惟君臣主泰。而父子主和。公西华父子所谓朋友处者也。然章甫束带趋庙立朝之重典。孔子不他与而与公西华氏。曾子之养亲也如事严主烈君。然援木击之有顷始苏。子闻之愀然不乐曰参乎来勿内也。繇此观之人子岂必拘??佥心枣缩之为孝也哉。尝读文弱之记曰山水之奇以曲而生直而散余谓孩提之乐以直而生曲而散彼其干啼湿哭饥嗔饱喜此真性情也縳笋以为舆执芰以为葢文襁锦裆呵口?殿而前导之曰官且至此真功名也老人坐绳床子孙擘枣捧罂拥项而进之口不及受喷而流涎傞傞歌舞以为乐此真礼乐也后世出就外传而孝始文。入就仕途而孝始曲。跣上堂跪斟羹三时百拜而奏酒食。意非不善。礼非不庄也。然而君子有不贵焉者。谓其非真也。□□□真有家庭之乐者无如武陵杨氏父子祖孙岂特如朋友且嬉嬉如真婴儿矣太公与龙君御先生善君御倾天下知名之士客至太公亦为具主礼近得陈氏废圃行且结茆编竹如▲啼笑在吕 
　　篱落村墟文弱治一舟奉太公渔钓其中而侍御公又以使竣还里门进无隐忠退无隐恨所谈非经世则出世所乐非好山好水则异人异书趋操若一心雍睦类三代不知畴为父而畴为子也畴为祖而畴为孙也畴为贵而畴为贱畴为老而畴为少也则太和吉祥之至也非得之太公也。取浆而仆。王?大雏而啼葢楚人老莱氏之故态也亦非得之老莱氏也。黄发垂髫。怡然自乐葢武陵桃源之遗俗也亦非得之桃源也。孝弟之乐不知足之蹈之手之舞之葢孔孟邹鲁之家法也而又何疑于杨氏之父子祖孙。请以此为太公寿。 

　　【 融融泄泄真婴孺光景不啻置身□□时】 

　　明文霱卷之七















明文霱　　（明）刘士鏻 评选 

　　●目录 

　　序 
　　举例 
　　卷之一　　序一 
　　卷之二　　序二 
　　卷之三　　序三 
　　卷之四　　序四 
　　卷之五　　序五 
　　卷之六　　序六 
　　卷之七　　序七 
　　卷之八　　序八　记一 
　　卷之九　　记二 
　　卷之十　　记三　书事　题跋 
　　卷之十一　　传一 
　　卷之十二　　传二　像赞 
　　卷之十三　　碑一 
　　卷之十四　　碑二　墓志铭一 
　　卷之十五　　墓志铭二　墓表　墓揭　行实　述 
　　卷之十六　　诔　辞　祭文 
　　卷之十七　　杂文　铭　颂　赞 
　　卷之十八　　论　说　解 
　　卷之十九　　书一 
　　卷之二十　　书二 

　　●明文霱序 

　　凡为学者之患有二一曰蔽于虗而不知用一曰蔽于古而不知今今夫士抵掌而谭注注能道秦汉之遗事唐宋之逸軐而或不能语当代之故纲纪法制之所繇盛礼乐文物之所以华掺觚家□能骘扬迁孟之高下■〈艹渗〉别应刘之瑕瑜而及叩之国家二百余年以来搢绅先生道德足以为师文章足以垂法者或及不能详其姓号举其梗概若此者岂非所谓蔽于虗而不知用蔽于古而不知今之患乎夫卿云文于唐时雕墙缛于虞代汉之赋颂影写楚世晋之辞章瞻望魏采今古相阅逓相师祖亦何可偏废者也予年友羽石氏悯乎若斯之患而欲拔学者之锢习通古今于一揆先是有文致之选以诠品前修而兹??复有文霱之举以提衡当代使吾徒从事于二集之间则亦可以亡乎前此二者之蔽矣然予以为汇古者恒在于不备而次今者独苦于不精何也古者世远年湮沿流失实其间作者相传一代不过数人一人又不过数首已耳然则名山藏宝石室閟灵沦于断简残编食于鱼余烬迹空留篇目罕覩成书可□道乎哉故恒在于不备若乃方今文明启运翰■〈艹渗〉充林家探云签人怀梦笔董韩犹云接踵欧苏曾未比肩著作盛焉缵述繁矣此固非不备之足虑也而或未免于方域之岐则通都閧市者收而遐陬僻壤者滞或未免于隐显之判则庙堂钟吕者录而泽薮烟霞者遗或甲可乙否而不□予夺者之日异或佥好曹恶而不觉去取者之雷同是故狥名不必兼获实之功而采誉必致有匿訾之弊盖耳目以近而移臧否囙情而伪故常呰于不精是二者又学者之大患也而予羽石之于是不然其汇古也则以精而为备其次今也则不贵备而惟其精何以故夫饫于饮者则思有昆仑觞青田壶之为美厌于味者则期有豸?只炙搊腴缥胶鸽臛之为贵饱于谷食者则欲有不周之槄寿木之华招摇之桂以为珍兹选也诚雕龙之资粮掞辨之粱□岂独免于前二者之患哉而在古未见不备于今良无不精古语云累众贤之高下贤于所累其予羽石之谓矣羽石淹贯博综才识赡敏雅负当世之志予既叨同籍而又幸同官署中藏本颇盈差足浏览睱则辄相率而简阅编摩于以扬攉古今景仰先正每觉羽石伟议飘飘令我有千秋之气于是集也亦可以见其大凡焉矣 
　　甲戌孟夏日豫章寅年弟朱徽顿首书 

　　或问余曰文章之事开先难乎抑振后难也应之曰均之难也然后起者为尤难文章发于人之精神成于时之风气风气结▲商音聿□音遹于此而开于彼精神会于既往而引于将来故今之所为后即后之所先不该不徧或师远而忽近或是古以非今舍方舟而遥瞻河汉屏笙簧而侈谈土缶文之蠹蚀莫甚于兹君子惧焉夫言以载道道无暂废之时文以宣情情无不用之日盛衰逓至而损益乘之以周公才际时极盛然郁郁之文不闻舍夏殷而师浑沌孔子作六经皆以宣明昭代下及诸侯以至黎庶汉事草创椠如叔孙而绵蕞畧采秦仪马迁述唐虞以来至太初圣言既绝则取之纵横押阖诸家岂不虑雅郑同宫冒是非颇缪之讥然综其变不得不求其备固未可深责也故论治者法后王而欲知千岁则审今日其间沿革变通苟不欲明之则凌秦轶汉何论魏晋荀欲明之则弱宋文物备征即膻德如元典章而外其间名人伟士之作音虽衰飒而旨尚可存设有大雅宏达者上下古今亦必究极于此而后可以知我朝文明诞敷反正起衰之力彼所以失即此所以得荡涤廓清之所以为创即重熙累洽之所以为应灵气所钟先鸿庞盘郁于文人之心或纯忠极孝之所自明或幽贞侠烈之所倾吐或以时平而旷游物外抒淡泊之微情或以义盛而结契寰中极箴规之格论至于阐微则片石堪摹寓意则碎金如屑葢非仅为三百年太平藻绘亦非仅驱驾前代乃所以绍圣学于久湮而弘此将来也今之学者仰维圣明作人之不易力为考订修明之学则踪迹湮灭者犹将搜采况凿然可据如宋元乎虽前代粉餙之言乱世激烈之论亦必存之以志易暴所因况铺扬抒吐比之于归昌鸣鹤如昭代乎昔有称欧阳修者执事之文非孟轲韩愈之文而欧阳子之文也□一文士耳未闻道也何足以当此我朝迅扫之烈尊于神禹而承平之统远过有周斯当临观之际二五利见万品昭融窃敢扬言累朝之文非周汉以后之文非周汉以前之文而大明之文也猗与那与为章于天彼奏日下云五色者不亦仅哆创见哉羽石氏题所服诵者曰霱以志卿云瑞霭之为尝物也囿蓄祥麟沼育神龟之意也噫刘子之学勤而用博良难矣子非霱也乎哉  
　　后学吴太冲题 

　　选文不易言矣选今人文尤不易以兰陵之天挺叡哲聚书三万余卷尽周秦两汉魏晋齐梁千百载之奇而商榷于高斋十学士之心与手所谓词人才子名溢缥囊梁翰飞文卷盈缃帙尚谓畧芜集英仅得功兼大半我朝时方昭代数未三百台阁创体继以欧苏慕昌黎者不无才短之讥习六朝者未免僻涩之诮渊源秦汉而或麤率弗工祖祢左檀而或才力绵浅有法而窘于变奚尽班史韩柳之奇整丽而不能圆未抛潘陆任庾之栈至若艺苑声宏刷青未竟名山宝秘国门无悬则网罗难阳春绝调不叶巴人山水清音远踰丝竹则识鉴难死者骨朽勇于唐突夷光生者谈交不无刻画膜母则胆力难近且野狐升座口??正法为无奇碧玉骖乘黜明珰以不韵则砥柱尤难不谓吾友羽石书仓既富学海尤渊于羣言淆乱之时得折衷一是之妙谓我朝虽今二百八十余载而名贤辈兴风气遒上如所称国初冠辅台阁源流理学之逃造基藻梲此犹未离宋习若夫雅洁本之东京苍老源于西汉或反先秦之正而造其玄或泛六朝之澜而示之委则楚谣汉风魏制晋造巳兼有之昔人有云蓝朱成彩错杂之变无穷宫商为音靡曼之态不极其我明之谓与即夫帐秘未尽旁摉耳目所经亦无轻掷象罔未能深探词场所脍罔敢阙遗至烹鱼去乙定无刻死以媚生采腋成裘宁甘黜郑而存雅比于兰陵窃谓殆庶其曰文霱亦谓五色未昭只可自怡意耳乃其文致一选久巳楮贵鸡林吾友元成遂因鼎扬钟君之请而与吾师绩庵稍裒中驷益以权奇葢虽时数未逾千祀而所称参秦驾汉鞭棰六代衙隶三唐之彦巳尽入其缥缃虽高斋未及十人而俨然凌徐轹鲍蹴踏肩吾步武孝威之隽皆星聚于一室夫是周廵绵峤所品皆珍楚望长澜有收必宝譬竹匏异器并为入耳之娱黼黻殊章俱充悦目之翫作者之致聊以述明为者巳劳永贻观逸羽石之有功于斯道多矣王仲任之言曰士能博览古今者为通人方弘正间以博览强记名者刘公鈗为首而金昌刘棨贰焉乃北虏之变内外章疏千万惟刘文安称最其为文高古变化酷似眉山其学无所不窥皆品骘成诵羽石殆其人乎则夫旦旦光华天瑞五色自有羽石之笔墨渊海在此集虽袭霞贯月亦仅鲁马越龙未可谓金玉花葩精神遂烂漫于此也时 
　　崇祯七年七夕社盟弟洪吉臣载之书于天星湖之烟艇 

　　●举例 

　　一歬古名篇向经论定眀兴作者迭主齐盟触目琳琅谁兮妍丑故厯来未有选且传者奇赏帙繁流行未广家季辑是集以行冀章一代人文之盛不欲耳食者贱同思古也 
　　一文致以致为宗是选多闳巨之什极深??角变颇尽□场而吐纳英华鼓吹风雅□强半以致采入 
　　一家季偕余受经发未燥而好古自命尽搜□父架上之藏且购贷以益之手自纂辑不翅截温舒之蒲编孙敬之柳也嘉隆以前集不□收近时三数名公或仅淂之邮寄或偶购之肆中品骘甚严而耳目未备嗣有续选行世 
　　一升庵有诗抄沧溟有诗选继之慎山泉卢子眀頋玄言曹能始诸公所刻韵语搜采已尽兹不??复载 
　　一是选家季为政互相扬搉则洪载之龚华茂张石宗也若夫渡河多误扫叶同烦皆余结夏湖干与钟鼎扬所字参而句核者也 
　　西湖刘怿元成氏识 
　　刘简生书 

　　●明文霱卷之一 

　　武林刘士鏻羽石父评选 

　　序一 

　　◆序一 

　　詹学士文集序 
　　桃花涧修褉诗序 
　　顾谨中诗集序 
　　宋遗民录序 
　　金小史序 
　　诗集自序 
　　陈少华诗集序 
　　碧梧轩诗序 
　　朱碧潭诗序 
　　清风楼选义序 
　　竹亭选义序 

　　○詹学士文集序 

　　宋濂 
　　往时湖湘间。材士大夫多以词赋称。若江夏詹先生同文其一也。葢同文襟韵潇洒。济以雄博之学。故体物浏湸。铿铿作金石声。及归我　熙朝。遂以文鸣一时。当胜友如云酒酣耳热。有执卷来求者。同文振衣而起。捉笔四顾。文气絪缊。从口鼻间流出。顷刻盈纸。烂烂皆成五采。观者从旁鼓噪。且谓万言倚马可待▲□态涌□ 
　　者。将无大相远。自是有问奇俊士佥曰。同文同文云。予与同文交且久。而同官翰林。初见时甚惊。后屡见之。窃自叹赋才暗劣。规规方圆中。日蹈古人轨辙。不敢奋迅吐一奇崛语。虽见诸简牍者。近一二千篇。奄奄如无气人。作文固当如是邪。去年之秋。京畿试乡贡士。今年南宫试天下士。同文皆持文衡。区区亦与闻末议。见同文考五经卷。朗读数行。辄操瓢书云云。书巳复读。又书云云。予视之。析理精致。如汉廷老吏议法。是非轻重不可掩。人以文辞称同文。固未见其衡。气机如同文者。其何可及邪。其何可及邪。韩退之推李杜文章。光焰万丈。少陵之作。顿剉沉郁。高不可攀。深不可探。谪仙之辞。飘飘然游戏璇霄丹台以鸾笙而食紫霞。绝去人间尘土。思此无他。精华发为光耀。连绵交贯。不自知其所止。退之言当不诬。同文之能致是者。岂无其故哉。然予闻太史公周览名山川。故作史记。烨烨有奇气。同文他日西还。予相将随泛洞庭。浮沅湘。登大别九嶷之山。吸风吐云。一洗胸中秽浊。使虚极生明。明极光发。然后挥毫以尾同文之▲□精而□磔裂而出是文章快境 
　　后。萃灵凤之彩毛。撷天葩之奇馨。或者当有可观。同文果以为何如邪。同文以文集授予序。神思摇荡。急展牍书之。愳其凌空飞去。是为序。 

　　【 高音亮节壮采鸿文以此黼黻谋猷足觇昌明之运】 

　　○桃花涧修褉诗序 

　　宋濂 
　　浦江县东行二十六里。有峯耸然而葱蒨者。玄麓山也。山之西桃花涧。水出焉。乃至正丙申三月上巳。郑君彦真将修褉事于涧滨。且穷泉石之胜。前一夕宿诸贤士大夫。厥明日既出。相帅向比行。以壶觞随。约二里所。始得涧流。遂沿涧而入。水蚀道几尽。肩不得比。先后絫絫如贯鱼。又三里所。夹岸皆桃花。山寒花开迟。及是始繁。傍多髯松。入天如青云。忽见鲜葩点湿翠间。焰焰欲燃可玩。又三十步。诡石人立。高可十尺余。面正平可坐而箫曰凤箫台。下有小泓。泓上石坛。广寻丈可钓。闻大雪下时。四围皆璚树瑶林。益清绝。曰钓雪矶。西垂苍壁。俯瞰台矶间。女萝与陵苕轇轕之。赤纷绿骇曰翠霞屏。又六七步。奇石怒出。下临小（洼）[音洼]。泉冽甚。宜饮鹤曰饮鹤川。自川导水为蛇行势。前出石坛下。锵锵作环佩鸣。客有善琴者。不乐泉声之独清。鼓琴与之争。琴声与泉声相和。绝可听。又五六步。水左右屈盘。始南逝。曰五折泉。又四十步。从山趾斗折入涧底。水汇为潭。潭左列石为坐。如半月。其上危嵓墙峙。飞泉中泻。遇石角激之。泉怒跃起二三尺。细沫散潭中。点点成晕。真若飞雨之骤至。仰见青天镜凈。始悟为泉曰飞雨洞。洞傍皆山。峭石冠其颠。远敻幽邃。宜仙人居。曰蘂珠嵓。遥望见之。痼登陟之劳。无往者。还至石坛上。各敷鞇席。夹水而坐。呼童拾断樵。取壶中酒温之。实（髹）[音竹漆器]觞中。觞有舟。随彼沉浮。雁行下。梢前有中断者。有属联者。方次第取。时轻飙东来。觞盘旋不进。甚至逆流而上。若相献酬状。酒三行。年最高者。命列觚翰。人皆赋诗二首。即有不成。罚酒三巨觥。众欣然如约。或闭目潜思。或拄颊上视霄汉。或与连席者耳语不休。或运笔如风雨。且书且歌。或按纸伏崖石下。欲写复止。或句有未当。搔首蹙额向人。或口吻作秋虫吟。或羣聚兰坡夺觚争先。或持卷授邻坐者观。曲肱看云而卧。皆一一可畵。巳而诗尽成。杯行无筭。迨罢归。日巳在青松下。又明日。郑君以兹游良驩。集所赋诗而属濂以序。濂按韩诗内传三月上巳桃花水下之时。郑之旧俗。于溱洧两水之上。招魂续魄。执兰艹以祓除不祥。今去之二千载。虽▲曲尽□文之态 
　　时异地殊。而桃花流水。则今犹昔也。其远裔能合贤士大夫以修褉事。岂或遗风尚有未泯者哉。虽然无以是为也。为吾党□。当追浴沂之风徽。法舞雩之咏叹。庶几情与境适。乐与道俱。而无愧于孔氏之徒。无愧于孔子之徒。然后无愧于七尺之躯矣。可不勖哉。濂既为序其游历之胜。而复申以规箴如此。他若晋人兰亭之集。多尚清虗。亦无取焉。郑君名铉。彦真字也。 

　　【 每怪羲之作序无端悲叹此高会不减兰亭文特清艳隽爽】 

　　○顾谨中诗集序 

　　解缙 
　　臣缙少侍　太祖高皇帝。蚤暮载笔墨楮以□。圣情尤喜为诗歌。睿思英发。神文勃兴。雷轰电逐。顷刻玅造玉音。沛然数千百言。一息无滞。臣缙辄草书连幅。笔不及停。点画上进。（财）[仝□]点定数咏而巳。或不易一字。故常喜诵古人铿鍧炳朗之作。尤恶咿喑■〈齿蜀〉龊鄙陋。以为衰世之为不足观。而天下之士为诗者。鲜能得意焉。有诗僧宗泐者。常进所精思而刻苦以为得意之作百余篇。　皇上一览。不竟日尽和其韵。雄深阔▲财仝纔 
　　伟。下视泐诗大明之于爝火也。葢如泐者。尤不足以当圣意。圣贤度量。相悬固如是耶。近奉内廷。获覩先皇所御书籍。见其题曰。顾录诗集二篇。葢 先皇所尝置诸其左右。深有得于圣情者也。臣缙亟取而读之。见其有高一世之怀。而谓人莫巳知。洞万古之志。而谓圣人可及。谓麒麟凤凰可驯狎。而九天可安行。帝所可趋而进也。谓亿千百为须臾。而日月可抚弄。星辰可挤掷也。谓风云可嘘吸。雷电可奔走。造化鬼神可叱咤而使令也。其所以自持者。葢将与天地久存。而列圣其徒也。此所以上合　高皇帝喜其诗不置。而天下之知者。以为云行水流。与物无竞。而不知者。以为狂为愚也。然皆不足以知之。惟　高皇帝知之。臣缙知之于今。而后世复有知之。而将叹其不可得而见矣。录字谨中。松江人。初以太学生典太常簿。　高皇帝郊祀有执事之荣。后有才名。数为人所排毁。　高皇帝怜而保全之。予素见其诗所进上也。今擢为蜀王府教授。予素相知而不相识也。时年五十余矣。一见如平生观。倾情论诗。且以其集示予。因序其意如上云。 

　　【 诗教衰飒使曹瞒父子独霸骚坛有识所叹我□高皇帝以再辟乾坤之手主持风雅赓和作兴宜□□其人文蔚起奕世沐菁莪之育也】 

　　○宋遗民录序 

　　程敏政 
　　予尝读宋王鼎翁谢皋羽唐玉潜三子者之事而悲之且名不载于史而其平生著述兵燹以来又多沦丧独倡和称述之间见于诸家别集中者犹可考也斋居之暇因（裒）[聚也]辑以传而附以其一时意气相与之人为十二卷题曰宋遗民录序而藏之曰呜呼甚哉宋待士之厚而获士之报如此也江南北矣。帝子臣矣。勤王捍难之卿相掳且死矣。而三子者。皆布衣为文丞相客。初未始都高爵享厚禄也。乃独拳拳思宋▲诸侯封邑曰都又美也 
　　之不置。或欲死其主于方生以成其名。或欲生其主于既死以暴其志。或欲存其庙食于既亡。续其王气于巳断。以求尽此心而不负其主。天理民彝藉之以不冺焉。夫然后知宋贻谋之善而士厚报之可以为有天下国家者鉴矣吾尝见前代亡国之君暴虐备至其臣有骈首就戮甘九死而不悔初未始系于国之贻谋焉者诚以君臣之义。截然有定。而秉彝好德之良心。不容巳也。然亦有以其纲常之身与其君父之国委而与人以偷生苟活幸富贵于一时且自以为得计者虽本诸其人之知愚贤不肖而国之眙谋亦容有未尽耳此秦隋之君一经败乱即如溃瓜不可复救而靖康之末忠臣义士死者接踵又相与维持立国至□□五千年之久国亡主执而犹有如文丞相者挺然以其网常之身百折不屈就死如归以明大义于天下后世而三子者之志于是诚可悲矣至今言者每以其名不载史为恨然予尝窃观三子者之事而得其心矣方其运去物改之后。彷徨徙倚于残山剩水间。孤愤激烈。悲鸣长号。若无所容其身▲可以起□ 
　　者。苟可容身。就白刄以不辞。环而视之。非不自知其身。沧海之一栗也。而纲常系焉。故宁为管宁陶潜之贫贱而不悔者。诚有见夫天理民彝之不可冺也然迹其平生则亦将求以不负此心而巳岂必人之巳知也哉而其志则巳光耀（硑）[仝砰]（鍧）[轰]于青天皎日之下。虽历万世光景常新。不与海桑而俱化矣。固非若世之浅丈夫建尺寸之功。必待铭之鼎彝。刻之琬琰。而后名可永也。繇是观之夫三子者岂以史之载不载为加损者哉区区孤陋每摭拾其残编断简而伏读之▲砰石声鍧钟鼓声 
　　其言劲如风霆炜如日星而黍离麦秀之感溢于言意之表殊使人不能终篇固巳毛发上指涕泗交颐如见其人于九京凛有生气欲从之游而不可得也矧夫一时相与者。又皆慷慨悲歌之士。或倡和焉。或称述焉。皆足以起人心之忠义。振末世之委靡。百代之下读其文。想其人。将必有任天理民彝之责于一身。而与之冥契神交千百代之上者矣。然则有天下国家者可不鉴于此哉。编之末复附以元主为宋裔之说一本诸故老之传闻参之史传之登载卓卓乎可以信后世而无疑葢又将以慰夫三子者不忘宋之心于地下而宋贻谋之善之报亦于是乎见矣 

　　【 黍离之歌痛矣然以洒故国之涕则深以雪宗臣之恨犹浅也三人固皆布衣而裴徊坟激号□无聊为师乎为君乎较之斩衣以报国士者更异矣文中阐摅透快堪兴百世之风】 

　　○金小史序 

　　杨循吉 
　　女直东夷之至微者也乘契丹氏乱倔起海隅不一年遂有辽半宋之弗谋而与之连也天祚衰而二帝亦不免焉于是犬羊之徒腥污中国伪楚假齐继为子皇帝赵氏百年故疆蠹去十五九朝宽仁之恩一旦荡矣天下之大变生民之至痛孰甚于此也建炎天子奋起归德中原咸有古社复还之望而奸桧沮成诸将败气一飞死始真弃半壁天下退居临安仅仅为一附庸或曰非特桧意也道君归渊圣返而无所位置焉诚若是也宋实自坏罪岂独在金欤自是厥后虏势日盛南渡君臣甘心北面于吴乞买辈君之父之伯之叔之犹未厌也逆亮窥江祸及其躬而后巳焉当时士大夫。号为横经讲道者何限。然目视君父岁捐数十万。以拜跪事人如无也。其亦何颜于罪人耶。君子以为有一管夷吾。遂足以兴齐。宋诚有人岂至于是。然则终宋之世。不可谓非谈儒者误之也。赖天之鉴祸流毒不爽亶景亮三酋以次授命于其下如杀狗豕然无惜者而蔡城之焚堕宋目中百年之雠始为人心一快。然而礼乐衣冠。为其窃据多矣。亦何足以赎之乎。由今观之犹能使谈者气塞。则在当时宜何如也。或曰阶厉自贯不然夷狄惟战则遁耳是虽无贯亦至也奚独罪其阶厉哉桧和则罪贯与仇会战则罪惟拱手而谈者无罪则宋之不振宜矣自古夷狄安识礼义。所畏者战耳。今日曰储粮。明日曰练兵持重一语特为宋家之障蔽至于坏尽社稷而不知也岂不痛哉。然则金之得成其虐者。人也。非天也。循吉伏览往迹而辄悲之以为金所关中▲痛快之论风霜之笔 
　　国事至大窃因故史浩繁弗便观于是摘其兴灭之大故旁采他录属而书之绵历千载始克成命曰金小史削其名号章政弗书斥伪而恶其窃也惟涉宋者虽细不弃史固为国作乎呜呼由当时观之。则完颜氏帝也。盟主也。国也。由后世观之。则夷狄也。禽兽也。大盗贼也。故循吉之为此书也。所以甚金之恶而发之愤也。非为金作也。 

　　【 欲使拱手而谭者与桧贯同弄剙论不磨而文复峭直清坚】 

　　○诗集自序 

　　李梦阳 
　　李子曰曹县葢有王叔武云其言曰夫诗者天地自然之音也。今途咢而巷讴。劳呻而康。吟一唱而羣和者。其真也。斯之谓风也。孔子曰礼失而求之野。今真诗乃在民间。而文人学子顾往往为韵言谓之诗。夫孟子谓诗亡然后春秋作者雅也。而风者亦遂弃而不采。不列之乐官。悲夫。李子曰嗟异哉有是乎予尝聆民间音矣其曲胡。其思淫。其声哀。其调靡靡。是金元之乐也。奚其真。王子曰真者音之发而情之原也古者国异风即其俗成声今之俗既历胡乃其曲乌得而不胡也故真者音之发而情之原也。非雅俗之辨也。且子之聆之也亦其谱而声者也。不有卒然而谣。勃然而讹者乎。莫知所从来而长短疾徐无复谐焉。斯谁使之也。李子闻之矍然而兴曰大哉汉以来。葢不复闻此矣。王子曰诗有六义。比兴要焉。夫文人学子。比兴寡而直率多。何也。出于情寡而工于词多也夫途巷蠢蠢之也。固无文也。乃其讴也。咢也。呻也。吟也。行呫而坐歌。食咄而寤嗟。此唱而彼和。无不有比焉兴焉。无非其情焉。斯足以观义矣。故曰诗者天地自然之音也。李子曰虽然子之论者风耳夫雅颂不出文人学子手乎王子曰是音也不见于世久矣虽有作者微矣李子于是怃然失巳洒然醒也于是废唐近体诸篇而为李杜歌行王子曰斯驰骋之技也李子于是为六朝诗王子曰斯绮丽之余也于是诗为魏晋曰比辞而属义斯为有意于是为赋骚曰异其意而袭其言斯谓有蹊于是为琴操古歌诗曰似矣然糟粕也于是为四言入风出雅曰近之矣。然无所用之矣。子其休矣。李子闻之闇然无以难也自录其诗藏箧笥中今二十年矣乃有刻而布者李子闻之惧且惭曰余之诗非真也王子所谓文人学子韵言耳出之情寡而工之词多者也然又弘治正德间诗耳故自题曰弘德集每自欲改之以求其真然今老矣曾子曰时有所弗及学之谓哉是集也凡三十三卷赋三卷三十五篇四五言古体一十二卷四百七十篇七言歌行五卷二百一十篇五言律五卷四百六十二篇七言律四卷三百八十三篇七言绝句二卷三百二十七篇五言绝句并六言杂言一卷一百二十篇凡一千八百七篇 

　　【 要渺之言苍澹之致陋彼雕虫离俦独往】 

　　○陈少华诗集序 

　　王慎中 
　　由汉而下为诗者多矣其人大抵陵夸恣傲睥睨倨虚挟能盛气遌众物而犯一世或放浪谈谲剽轻不根喜自迭肆脱去绳朿而为慢侮世皆可狎而于人无足严其忧愁陿迫懑愤无聊天地若无所容而人不可与偶好为不平诮刺多怨而善悲故能设奇托恠。钩深抉隐。穷四时之变。而引万物之类。作为语言。以道人情之所欲写而不能本有而不得以巳者其诗之工。往往极其至焉。虽其诗之工。然亦以傲虐慢▲曲尽诗人之锋气翔态 
　　悔。怨悲诮刺。负世之累。有其材者固不免有其病欤。余少而喜为诗以为文之穷情极变引物连类指近而寓远陈显而寄微足以感人动物咏其所志者莫善于诗其好之甚专治之甚勤自顾其睢盱龌龊谨绳墨而蹈规矩于诗人之病不一似之宜其不能工也人各有所受。不能相袭。勉而为之。卑气驽质。闲心缓性。震棹而排击之。非其所习。终不似也。故亦卒莫能工之。乃吾读陈少华君之诗心有异焉君简重修洁禔肃宽穆步趋衣冠颀然成德君子也于人无所不爱敬发虑出政以临其民尤恐伤之有仁人之风于诗人之病非惟不似之乃薄不为也其诗之工葢余所为穷情极变引物连类善言其志而足以感人动物者也如余之愚。苟无其病。则于为诗不能副其勤。而足其所好。犹复贪暴强勉。几幸似之。终以不习而自止。非能薄不为也。余诚愚不足论然观昔之为诗者皆雄伟恢闳绝伦特出之材犹不免有其病而仅能名其诗以见于世陈君独两得之岂非难哉余既尽读陈君之诗因论而序之以志吾愧且使学者知世之为诗者固有无其病而成其材如陈君者。 

　　【 重岩复岭烟云相宕】 

　　○碧梧轩诗序 

　　王慎中 
　　不得志于时而寄于诗以宣其怨忿而道其不平之思葢多有其人矣所谓不得志者岂以贫贱之故也材不足以用于世而沮于贫贱宜也又何怨焉材足以用于世贫且贱焉其怨也宜也言之所寄出于不平烟云水石虫鱼鸟兽草木之见者皆可怒之物写而为诗皆不乐之旨是其人于中虽未宏而亦其情之所不免与。淮府仪宾上海李君士达葢士之不得志者予从其子博士榕得请其诗读之所谓碧梧轩▲只为不入仕无所用才写得玲玲珑珑点晴手也 
　　集者也君于诗独冲融宽暇而有和平之想岂其狎于王门之富贵。渐染华靡。玩习宴偷。忘其所欲用于世者。而魁杰崛宕之气。揉磨铄革。至此化尽。无所复存其怨耶。将其安于时之不可冀。命之无所复为。放其志于事物之外。以自释。而平其心也。不得志于世者于有可冀之中犹万有一焉终不以为不可复为掇其冀之之心而涣然以释也今之婚于宗室之属者则绝其入仕之途而欲有为于世者非入仕则无所用其才君所遇既若此虽欲不放焉以自释又可得乎不得志而贫且贱焉。其迹足以自高。隐约枯槁偃蹇以见奇。龃龉忤触。而泄越其芒角。其怨宜未甚今见谓不得志。而亦为名宠命数之所羁络。入与庸庸者伍。而出无以自别于系奢附倚者之徒其为郁郁而不可以居殆有甚于贫且贱焉之所处君亦何以自释而能平也嗟乎今之托婚于宗室之家者相误以佚乐竞为绮艳膴腆而患于不足狗马子女之养毕给而喜焉君独深沉寂寞。畜其气。苦其思。以托于烟云水石虫鱼鸟兽草木之间。极其陶冶雕镂之力。与寒士争其尺寸。如恐不及。是其心必大有所不适于富贵之养。愤懑郁积。决焉而肆于此也。孰谓君之心果能涣然以平而其诗词虽不怒葢其怨之所存者尤深矣。予既观其诗卒编因序以发之而以授博士君以醇学笃行为乡国善士而困于有司竟以一经教授尤所谓不得志者其天性独至得吾之文必将泫然出涕不能自胜以为知其父之志者莫予若也读碧梧轩诗者观于吾文庶有以得李氏父子云 

　　【 晴峦出云姿态横逸而一瞬万变极如布如牛如车如马之幻】 

　　○朱碧潭诗序 

　　王慎中 
　　诗人朱碧潭君汶以名家子少从父薄游往来荆湖豫章泛洞庭彭蠡九江之间冲簸波涛以为壮也登匡庐山游赤壁览古名贤栖遁啸咏之迹有发其志遂学为诗耽酒自放当其酣嬉颠倒笑呼欢适以诗为嬉顾谓人莫能知我人亦皆易之无以为意者其诗不行于时屋壁户牖题墨皆满涂污淋漓以诧家人妇子而巳贫不自谋家人诮之曰何物可憎徒□墙户曾不可食其为画饼耶取笔砚投掷之欲以□君冀他有所为君不为怒亦不变也一日郡守出教访所谓朱诗人碧潭者吏人持教諠问市中莫识为谁久乃知其为君也吏人至门强君入谒君衣褐衣窄褒而长裾阔步趋府守下与为礼君无所不敢当长揖上坐君所居西郊僻处田坳林麓之交终日无人迹守独出访之老亭数椽欹倾植竹撑柱坐守其下突烟昼湿旋拾槠叶煨火烧笋煮茗以饮守皂隶忍饥诟骂门外君若不闻于是朱诗人之名哗于郡中其诗稍稍传于人口然坐以匹夫交邦君指目者▲有诗意有画意 
　　众讪疾蠭起而守所以礼君如彼其降又不为能诗故守父故与君之父有道路之雅以讲好而报旧德耳君诗虽由此闻于人人犹不知重其诗覆用为谤呜呼可谓穷矣凡世之有好于物者。必有深中其欲而大惬于心。其求之而得。得之而乐。虽生死不能易。而岂有所计于外。诗之不足贾于时以售资而取宠。君诚知之矣。苦为闭关吟讽冻饿衰沮而不厌其好在此也。人之不知重其诗乌足以挠其气而变其所业哉君尝谒予怀诗数十首为贽色卑而词欵大指▲何其浅也 
　　自喜所长不病人之不知而惟欲得予一言以为信也岂其刻肠镂肺酷于所嗜虽无所计于外而犹不能忘意于区区之名耶嗟乎此固君之所以为好也君既死予故特序其诗而行之庶以不孤其意岂以予文为足以重君之诗于身后哉 

　　【 其骨嵚崎其风肆好】 

　　○清风楼选义序 

　　胡维霖 
　　余幼读弇州集。与于鳞先生登郡城楼诗。有天风岳色之句。巳欣然神往。迨癸亥守邢与同寅登楼怀古。而三寅兄皆与历下同里。娴于古文辞。因得以闻所未闻。每叹今之天风岳色。亦犹昔之天风岳色也。生韵犹在人耳。生趣犹在人目也。无古文。无今文。皆是物也夫文必传记之为古而制义之为今乎哉代圣贤之口以写圣贤之心原是古文而传今人记今事原是今文诸生过而问业者翩翩焉。群集于国士书▲托体秀逸读书眼 
　　院。不能无疑于古今之说。因与细论文生于情。昔张□学草书。观公孙大娘舞剑而悟。诸士将为文乎。将□情乎。而不闻之天风吹大陆乎。圣贤生韵铿然在你耳乎。而不见之岳色满邢州乎。圣贤生趣苍然在你目乎。凡才情视其所生。生于僻陋。神气既怯。耳目复悭。从来赵地为豪侠钟灵之所邢州枕太行而带漳??釜诸士取精盗气于天地也多矣鹊山百泉幽奇神怪皆以供濯练神明之具而邮亭陌道裘马弓剑冠盖旌旗之所络绎是不唯可助禅心兼可壮侠骨▲着此一□□峯□爵回雄伟夺目 
　　近日文体卑弱。半坏于坊刻充栋。盖人少而慧。迷之以十部时文而慧心塞。何也。一食其尘。不可复鲜。文体浮薄。所患在举止妩媚。盖天性浑沌。凿之以百千獧巧而浑沌死。何也。一醉其醨。不可复醒而厌文胜者曰以正救奇是犹以汤消积以酒觧酲孰若消之以清茗而觧之以清泉诸士远于坊刻。故灵心洞脱。直能言其胸中所欲言。而一切轻佻轧茁之习气。泊然无有。盖彬彬质有其文。余甚爱之。屡进诸士试以理题。时时与论情。兼论法。情固巳备言之。法则有擒法。有代法。有宾法。有转法。有斡法。有翻法。有脱法。古文今文。不出此法门。想你闻之你乡先辈熟矣。余不过再一提撕。诸士不觉灵心飞动。期于情法之间。调之如意。三寅兄批阅指点之下。令光恠者。纯常者。各有以见其长如大行之飞电隐虹洒云落汉不可迫视亦如大行之急脉缓受缓脉急受中有条理可与论性命之微天人之际矣欲题以国士书院课业。三寅兄哂曰。夫士也望之为天下士。而国士云乎。豫让亦何足多焉。不佞因思诸生之文。不为厉风。不为飘▲环引合节真大家真作□ 
　　风。唱于唱喁。真能为清风。夫物惟清则贵。风惟清则高。登清风楼。观邢州人文。其欣然者。胜读王李二作。遂题之曰清风楼选义诗首国风由风而雅而颂以叶明良之歌是在诸士 

　　【 刘彦和文心雕龙极情法之胜而其弊也或多蘩会为未足达指倾听矣惟王华川文训一篇与此并堪垂久】 
　　▲引诗□讽□然有体 

　　○竹亭选义序 

　　胡维霖 
　　余自舞象时。辄喜吴文。不意取中游泮宗师。与春秋两房师。俱出三吴诸知友佥相诧以为文固有神交哉乙丑奉 
　　命备兵武林。署内有竹亭擢擢当轩青青拂砌因叹竹里了公事何减西湖适诸生有以文为贽者。暇时纵笔点定。今夏代庖嘉禾苕霅间。得观两郡课业。心窃爱之。并携竹林清赏。前后批点积几四百余首。因散步竹亭而歌曰。彼苍筤兮。聊将仪凤质。蹔与俗人▲不减古□风味 
　　谐。彼玉笋兮。心贞蚤见赏。箨小未成竽。是不可不付之剞劂。使天下喜读吴文者。以持劵于异日。乃诸生犹有进而请者。余曰自隆万来。制义之遁也五。始遁之周秦者。未几遁之诸子。又未几遁之玄释。遁之宋元。遁之稗官小说。人巧极矣。盍转而观诸天文。天有元神元气。絪缊于太空。然后有日月五星。灿布而昭灼日行一岁一周天月行一月一周天此非文之缓脉急脉乎木火土金水顺行而四余矫然逆行此非文之翻法倒法乎四正为之提纲复以狮子官为枢▲验文于天 
　　论甚有本纽此非文之眼目与关键乎人得五行之清者谓之文。得五行之厚者亦谓之文。何也。人有人之神焉。有人之精焉。气焉。骨肉色焉。举天地间飞者跃者。无情之花木。有韵之古玩。皆可以濯练其虚明。而滋补其精液。况向之所谓五遁。有一不供其吐纳也哉。士能通今愽古以大其才。未必能淡泊宁静以调其情。果尔萧条高寄。以通天下之故。犹之神也有廓然者矣。犹之精气也有充然者矣。犹之骨肉色也有□然睟然者矣。其斯以为人之文。而非周秦宋元之文也乎。是集也。天人俱到者。发大云之五色。天人得半者。悬少微之一星。于以効用其东箭耶。凤羽耶。龙笛耶。诸生逡廵而退余复满酌于竹亭而歌曰贞干拂牗兮分龙影翠叶临池兮待凤翔傥有问奇于吴山者其问奇于竹亭选义可也是为序。 

　　【 古人作文先有一段淋漓旷达之概具于胸中然后托之毫素间涵泳而出所以腾涌一时传载后籍何者其情胜也若此文只是情胜】 
　　▲声韵俱灵 

　　明文霱卷之一 

　　●明文霱卷之二 

　　武林刘士鏻羽石父评选 

　　序二 

　　◆序二 

　　游瓮山诗序 
　　山海经后序 
　　六书索隐序 
　　按察李公永慕录序 
　　甘泉陆氏藏书目录序 
　　武举录后序 
　　顺天府乡试录序 
　　畵史序 
　　刻韩非子序 
　　武举录后序 
　　古今法书苑序 
　　戚将军纪効新书序 
　　重刻吕氏春秋序 
　　胡元瑞绿萝馆诗集序 
　　尺牍清裁序 
　　宗子相集序 
　　检斋遗稿序 
　　王明佐泰岱集序 
　　何大复集序 

　　○游瓮山诗序 

　　倪岳 
　　汉志祓除晋叙修禊故同年诸君子有上巳之会成化戊子三月己巳会适主于余故以先一日戊辰有瓮山之游山在都城西三十里清凉玉泉□□西湖当其前金山拱其后山下有寺曰圆静寺后绝壁千□石磴鳞次而上寺僧淳之晶庵在焉然玩无嘉卉异石而惟松竹之幽饰无丹添绮丽而惟土垩之朴而又延以崇台缭以危槛可登而眺或近或远于以东望都城则宫殿参差云霞苍苍鸡犬相闻烟火茫茫焕乎若是其广也西望诸山则崖峭岩窟隐如芙蓉泉流波沉来如白虹渺乎若是其旷也至是茂树回环幽荫蓊蔚坳洼渟潆百川所蓄窅乎若是其深者又临瞰乎西湖者矣故夫有事于游者沿城隍逾高凉缘长堤历崇冈穷兹山而止攀援而登箕踞而观于是云开日晴。川流山拥。草木之蕃。鸟兽之动。回巧献技。若迎若送者。则有不必穷深极幽。而西山之 
　　奇。一览俱足者矣。然后知是山之特出殆冠乎西湖之上。而余之游于此者亦巳三矣是日退朝出阜成门行廿里许遂抵湖堤俛入林麓回遶而西湖波粳田映带左右水风时来尘意俱散又数里复转而北山木蔓络欝然而青苔径逶迤坦然而平石梁可涉潺潺水声此则所谓圆静者矣乃相与下马摄衣而行求晶庵而登焉至则僮仆俱在稍具□酌汲泉瀹茗巳乃就坐清吟笑歌忘驱驰之劳引觞轩眉尽游观之乐风林暮色雅兴未巳促驾而归陶然忘醉 

　　【 写景叙怀如游丝春霏时堪顾盻】 

　　○山海经后序 

　　杨慎 
　　左传曰昔夏氏之方有德也远方图物贡金九牧铸鼎象物物物而为之备使民知神奸入山林不逢不若魑魅魍魉莫能逢之此山海经之所繇始也神禹既锡玄圭以成水功遂受舜禅以家天下于是乎收尤牧之金以铸鼎鼎之象。则取远方之图。山之奇。水之奇。草之奇。木之奇。禽之奇。兽之奇。说其形。着其生。□其性。分其类。其神奇殊汇。骇世惊听者。或见或闻。或恒有或时有。或不必有。皆一一书焉。葢其经而可守者具在禹贡奇而不法者则备在九鼎九鼎既成以观万国同彼象而魏之日使耳而目之脱輶轩之使重译之贡续有呈焉固以为恒而不恠矣此圣王明民牗俗之意也夏后氏之世虽曰尚忠而文反过于成周太史终古藏古今之图。至桀焚黄图终古乃抱之以归殷。又史官孔甲于黄帝姚姒盘盂之铭。皆缉之以为书。则九鼎之图其传固出于终古孔甲之流也谓之曰山海图其文则谓之山海经至秦而九鼎亡独图与经存晋陶潜诗流观山海图阮氏七录有张僧繇山海图可证巳今则经存而图亡后人因其义例而推广之益以秦汉郡县地名故读者疑信相半信者直以为禹益所著既迷其元而疑者遂斥为后人赝作诡譔抑亦轧矣汉刘歆七畧所上其文古矣。晋郭璞注释所序其说奇矣。此书之传二子之功与。但其著作之源后学或忽故着其说附之筴尾 

　　【 清神茂骨古意盎然】 

　　○六书索隐序 

　　杨慎 
　　慎自着学之年巳嗜六书之艺枕籍说文以为折衷迨今四十余年矣其远求近取旁搜曲证说文而上则有大禹岣嵝之碑。周宣岐阳之皷。吕氏考古图。宣和博古图。郭忠恕汗简。薛尚功鼎韵。古文也说文而下。则吕忱字林。顾野王玉篇。陆法言集韵。唐玄度九经字様。张参五经文字。徐铉系傅。林罕小说。张有复古编。黄公绍韵会。郑樵周伯温杨桓戴侗赵古则于六书皆有论着。悉翻讨之又尝受业西涯李文正公友太原乔公布太永嘉林生应龙亦以斯艺相取。文正公少爱周伯温篆形之美茂肆笔斆之晚乃觉其解诂多背说文有误后学欲厘正之而未暇也太原公尝集诸家之篆以韵分之而无所升汰林生亦着通雅逸古编博矣而无所裁定谪居多暇乃取说文所遗诸家所长师友所闻心思所得汇梓成编以古文籀为主若小篆则旧籍巳着予得而略也若形之同解之复而不删者必有刊补也书成名之曰六书索隐以韵收者俾易翻耳遂申前说序而系之曰伏羲观图画卦。文字生焉。虞舜依律和声。音韵出焉。神皇圣帝君师万□垂此二教至周公出。文则制乃书。诗则训六义。郁乎备矣。古之名儒大贤。降而骚人墨客。未有不通此者也。秦之吏人犹能诵爰历滂喜汉世童子无不通急就凡将至后汉许叔仲着说文十四篇五百四十部本苍颉之篇九千三百五十三字。则秦篆之全其所载古文三百九十六籀文一百四十五。轩周之迹犹有存者。重文或体六百二十二则上有孔子说楚庄王说韩非说左氏说。下有淮南王说司马相如说董仲舒说卫宏说扬雄说京房说刘歆说杜林说贾逵说桑钦传毅说官溥说谭长说王育说尹彤说张林说黄颢说周盛说逯安说欧阳侨说宁严说爰礼说徐巡说庄都说咸宗古人不杂臆见。可谓有功小学矣。自程元岑之隶。史游之草。钟繇之行楷出。而字日讹梁大同中顾野王着玉篇凡二万二千七百七十九字。以小楷书写籀古十讹其九巳自可憾。唐上元中南国一妄处士孙强。又增加俗字。如竹尚少为笋。升高山为杪此乃儿童之见俳优之嬉何足以污竹素也其间名为此字学者若李阳永则戾古诳俗陆德明则从俗讹音吾无取焉。宋则郭忠恕之雅杨桓之博张有之精吴才老通其音读黄公绍沂其源委若郑樵则师心妄驳戴侗则肆手影撰又字学之不幸也元犹有熊朋来赵古则窥班得■〈棨，月代木〉。撷英寻实。何物周伯温者闻见既陋。经术不通。类撼树之蜉蝣似篆沙之蜗蚓字学之重不幸。又十倍于戴与郑矣。今日此学景废响绝谈性命者不过剿程朱之■〈艹洒〉魄工文辞者止于拾史汉之赘牙示以形声孳乳。质以苍雅林统反不若秦时刀笔之吏汉代奇觚之童而何以望古人之宫墙哉慎为此感欲以古文籀书为祖许氏说文为宗而诸家之说之长分注其下以衰老之年精力不逮且图籍散失编阅不能乃拔其精华存其要领以为此卷深于六书者试钦玩之知其会同发挥乎古人而非雷同剿说于诸家矣所收之字幸勿厌其少可以成文家象砭俗复古矣所注之义幸勿厌其繁可以诂经正史订子汇集矣或览之曰是则艺矣其如道何答之曰艺即道也夫子之性道不离乎文章子贡未之合一耳。司马子长愈益昧此。作孔子世家乃曰晚而喜易。韦编三绝。其以孔子为扬子云。以易为太玄。而诗书春秋为甘泉四赋邪。子云若悟此。则藏心美根。岂出于雕虫篆刻。何必悔其少作乎。必以玄为极致。而识字为非。则吾夫子从心之年亦何尝屏撤诗书焚弃春秋而后为不踰矩哉。书成并识此于卷首吾党有喜高论而厌下学者聆予斯言其必喙咈而心俞矣夫 

　　【 华愽典核不愧作者】 

　　○按察李公永慕录序 

　　李攀龙 
　　公生十一年而太孺人卒踰二年而赠中书君卒卒后若干年而公举进士授中书舍人改监察御史擢今官矣犹日儳焉如赠太孺人者之有所欲之而未能即命也人情十三故父母则犹若始免于怀虽犹若始免于怀而视成人为巳近精气鼓舞不可适以变着于爱斯爱着于悲斯悲矣襁褓而狎膝下曰父母是常一旦自顾苴如顾其父母宰如顾其榱栋几筵宴如也顾之终鲜兄弟无以图先德而语世美顾之今不可为而前不可知也其事异矣喘息之所不至而瞻依至焉瞻依之所不至而感通至焉以喘息则向绝以瞻依则形绝以感通则势绝其类异矣。非复襁褓而狎膝下。曰父母是常者。此精气鼓舞而适变之始。公所繇一着于悲而情不能以时迁者也。是故终日言不遗巳之忧以忧父母终日行不遗巳之患以患父母则顾而言则顾而行矣公往按山东河南时僾然如父母见乎其位者思得贤也朝而必有荐疏忾然如闻父母之声者思得冤也朝而必有白状。所罢监司太守某以下若干人所奏逮论杀某若于人无不踟蹰踯躅若即命于父母者顾之谛于生也。顾之谛于生致顾之斯生矣是无是形而托俨然于堂上者是不需菽水而朝夕承欢者也夫精气善一。着于悲斯悲。是永慕之义矣。人情幻不及见父母可欺以非其父母此无他佹得之也老而丧父母不可奈何废而任之于父母此无他佹失之也襁褓而狎膝下。生十三年曰父母是常。安所不得。安所不失哉。霜露既降。凄怆履之。非其寒之谓也。身被国恩而与有荣施。乃自顾犹苴如。顾其父母犹宰如。顾其榱栋几筵犹宴如也。繇是乃有重被国恩而若无与于荣施者是曾参所不愿于椎牛季路有枯鱼之叹也。公再秉宪异台同风余远而望之湫然清静知其为七尺之孤切而私之言行无罹于忧患知其着于悲而顾之致生也其在于公则言行成而容不知而录之所繇以名永慕者乎 

　　【 言关至性恻恻动心讵必读蓼莪而陨涕】 

　　○甘泉陆氏藏书目录序 

　　祝允明 
　　故浙江参政式斋陆先生文量以雅德硕学伟才高识立功立言于　宪　孝两朝间平生蓄书甚富既没其子乡贡进士安甫汇列其目并巳所得者通系之凡为经史子集合若干卷以示仆请序夫自高论者以皋夔稷卨无假读书而视藏书为羡余事不知书以道出道原于天发为圣人皋稷圣人道所出亦书所出也皋稷不俟书以圣。而欲人皆圣不能以无书。今人不皆皋稷而欲舍书是将舍道道可舍乎哉又皋稷之圣着于典谟孔子删旧册以成书有典与谟又安知皋稷时不尝有书也人饥寒需食与衣。病则需药。富则需珠玉异玩。食衣与药以活身。宝玩以娱耳目。智于活身者犹能弃珠宝以易食衣与药。故稻菽裘布参苓狶勃兼收焉。而况智于修身以期配玄黄。均为才者。当舍书乎哉。故人不皆圣而圣人不能无书。我不圣而不能舍书。不能无饥寒而不能舍食衣。不能无病而不能舍药者也。矧药活身活或不肖犹为不活书以修身身修道立生将参玄黄夕死可矣又特药等邪故善积者与积宝玩。宁积食衣药。积食衣药。无宁积书也。式斋先生之书躬积而躬发之其德学力识所立巳如是是将虽不迨皋稷而当其徒矣至以是教安甫安甫用以进取德学才识与先生惟肖异时所立当躅武继响是积书之征行之较着也巳于乎无怪乎其爱重章表至如是也 

　　【 山谷云士百不可为惟不可俗俗便不可医埒藏书于藏药岂非疗俗之刀圭】 

　　○武举录后序 【 嘉靖二十九年】 

　　王维桢 
　　今年庚戌天下贡武士于京师维九月实当会试属虏警至有司以　天子命且舍而逐虏俄而虏遁比十月有司复以请乃试臣维桢滥窃臣瓒而典是役事竣亦宜有序序曰臣自守官史局得以滥稽秘书抽寻往迹睹于近事则深叹国士之难焉昔我　成祖之都燕也虏酋徙幕而北绝数千里犹尚以为肩背之患兴师穷追至南望斗杓而还当是之时士大夫以狥国为荣。保躯为辱。猛气英声。振于殊俗矣。正统初虏复入寇赖二三骁将锐身与战虏遭创奔去竟不更来绵历而及弘治正德数十年间即有熢燧犹之惊电飙风倏起倏灭士大夫以为亡足忧于是左干戈。右文墨。与时恬嬉。日有余快。斯视躯重矣。皇上神武燀赫同符　成祖之嘉靖来虏何尝敢窥关南顷缘边候稍懈奄焉拥入奄焉窜逝彼杖钺登坛者岂少乎卒莫有摧轮而笞其背者则信乎狥国之难也。臣当摊卷品士时则仰天祝曰是安得狥国之士而收之哉诚叹之也夫保躯之与殉国不可同日语矣士不免蹈此者何也士有三北不识形便与敌相迫者北。金皷之声在耳。弗审利害者北。拙骑射者北。如此则保躯之士众。而狥国之士鲜矣。臣以故按依旧令偏主射技射中多者即文不副射收之文而能成形便指利害射又众者亟收之凡以冀狥国之士出不至为奔北保躯者等尔夫臣之于君。譬则手也。夫手上以修头。下以修足。蜂虿传体。则搏而捍之。臣奈何务自保哉。故壁垒盈郊。烽火相烛。臣不为惧。羯奴魁徤。日厉兵马而谋南向。臣不为忧臣所惧而忧者惟不得狥国之士奋距先登俘名王执贵人连缀而献之　阙下尔诚令在收者有若人焉则岂惟宗社是倚亦臣之所大幸也臣窃见　皇上加意边庭思得猛士以寓托之未始一日释于怀臣今收者若干人剑断割则知利士驱使则知贤苟稍稍任用斯辨之矣今有卖珠于市者华其椟而中亡珠贸人以美携归而启视之则唶然嗟焉臣惧其与是类也惟任之哉惟任之哉 

　　【 和雅中不乏刻练望之苍然咀之渊然】 

　　○顺天府乡试录序 【 嘉靖三十四年】 

　　王维桢 
　　今年乙卯顺天府乡试乃我　皇上龙飞之第十二科也考试官谕德臣维桢侍讲臣炜皆以　上命至同考试官进士臣复臣溱知县臣孔墀教谕臣应和臣枢臣梅臣栋臣大魁臣式皆以聘至监试官御史臣冀臣俊皆以请至其诸执事人众则皆府尹臣耀府丞臣镗辟至而臣镗则职在提调董一切帘内外事先至诸臣咸至矣既分之而各执乃事矣臣乃进提学御史臣马三才所选士及诸曹六馆所选士三试焉乃复加志抡选录隽者一百三十有五人焉士既录帘内外诸臣始相见乃喜而相庆曰嗟乎良哉选也藉是可以报　天子矣然臣维桢顾有惧焉今者臣手录以献之上也色勃勃而不能持足盘盘而不能前诚惧之也臣闻之往古士有才贤而不获进有司罪无赦进矣而才贤者不果効有司之罪亦无赦何者不智之故也今夫所乎树木者。树松栢也。其次树桃李。松栢可材。桃李华悦。人所不足。不任风雨。然不与荆棘伦矣。即若不意松栢化而为桃李。桃李又化而为荆棘。持是以谯呵树者。则树者口噤莫为应。彼其初固尝植之也。夫树人亦类乎是者臣恐其或类之也故惧臣关中人也顷者臣自关中来而渡于孟津见有转大木于河浒者前呼舆谔后皆应之木翩然如驰焉当是时也即有齐讴郢调吴歈越吟与夫激羽流商之奏截云下尘之曲悉末之用矣臣以此则叹以为侈言无当。而繁华没实。故今校诸生之文则直掇大指而弃其雕虫葢切有悟于转大木之事也既行而及燕赵之间则　今畿内地也在昔燕赵之间犹多奇伟俶傥之士今其人巳往其声犹存也臣乃顿步踌躇于境上者久之。即其人虽不纯于先王之道。然以効节不顾身。尽公而不狥私。固亦有足多者焉。今此诸生以诵说诗书称引先王则人人能矣令之受事而奇伟俶傥之气如彼何哉臣犹愿诸生之慕之也今　国家建都于燕四方奉贽纳贡之士。襁属而至。共诸齿角羽毛。百物珍异。皆御府所余。常山在其右。辽海在其左。厥形险固。造物者设此以作藩垣。又　国家所有然所贵者唯独节士之干与忠义之腹耳异日者诸生诚养有节士之干。而怀忠义之腹。则臣且望下风而拜之非拜诸生也拜节士与忠义之夫也臣列在交戟之内最久窃覩　陛下之神明天授之也即如一日之间　国家之大议凡几其大事凡几　然事皆　炳于前知而议皆　成于立断诸司奏疏而得报者咸抱疏吐舌以为弗及今此诸生竖儒耳岂能奉奔走哉然臣私以为世无粹白之狐。而有粹白之裘。所求者愽。所取者微也。若是则臣乃敢以诸生进矣。而卒虑乎奔走之或后也。故事士既录顺天府有宴宴诸生诸执事皆在焉臣将挟持前说须诣宴所一一为诸生导之且因以为劝焉而先以谒诸同事曰夫劝也若是而止欤于是臣应之曰诸执事亦尝闻里父之醮子乎里父之醮其子于客位也为之具三加着诫词备矣客曰且更有加乎里父曰无以加也曩吾父所以醮吾者固若是止矣今吾所以劝诸生者固吾昔所受于先达先生者也录将　献臣宜有序引其端乃谨具其始末如此云 

　　【 雍雍肃肃正正姚姚月峰先生推为国朝第一手亶其然乎】 

　　○畵史序 

　　刘凤 
　　夫图象与书契并作虫鱼之迹其流分远哉然未始异也即书古繁重奇奥后乃易疾便事则画之于古今犹是乎唐虞以来施于黼黻文章旗常鼎彝为用与书相杂而六书有象形则又出入其间矣周官画缋之事后素功则法由此详贵文而亲用虽眇微未尝苟也后代愈降则愈不相及独畵然乎其书传自南齐以来仅载曹陆顾展后之述者虽所著益多然若信陵宋元君之客解衣盘礴者户牖间画龙者写成庆大衣冠者甘陵图美人者汉以前不少暨见何哉岂远而难详。抑其事葢卑。古能之者众与。何弓矢轮梓。犹显其名。而输尔庆石。至于今不灭也。将存于图象者易逸亡。惟得载于简牍。遂因以久与。秦始皇与海神相见左右潜图以足则古之善艺者不胜数而求以名闻固不易也晋宋多名流魏高贵乡公梁元帝皆以尊贵犹好点染其事固与书法同神逸自天性然是非学习之力虽云位置形势。粗有其法。而回腕用指骨掌之巧人自为极灵妙非言能喻。故品▲□□□□ 
　　视其人。而人系其代。唐亦多出于贵游若阎左相薛少保韩滉王维者此岂规规吮丹设色模效者遂擅逸代称至见于歌咏者其人多肮脏负气迈爽故以此重即不为其人使庸俚而能与彼俊雄者角能哉至宋氏名者视唐始不如非以其人无复向者与故以工艺视之。则术贱以玩弄畜时以发其愤懑于胸臆着之笔墨素绘而寄之千载喜惋忿郁悲愁皆形见者则无复论□代皆可贵矣今书自谢赫姚最李嗣真裴孝源释彦悰道醇景玄若虚辈无论数十家皆标指得失论拟工拙提核品象该验名实兼存记题目叙阂奥畦经笔手所宜备见古法暇乃萃为一编独今代名家虽有述者而未足览观因并为核其事迹有所删裁且以见古今之变可深嘅而惜予力不能收蓄又僻陋不得尽观古名画识谢流别为上下其论其散遗人间者终归于澌灭惟斯庶可少存乎哉 

　　【 骨力凝厚虽属小景亦具精强之色】 

　　○刻韩非子序 

　　刘凤 
　　韩非子书学者多有之太史公知其悲说之难而不自免夫非之言则足以死而巳。尚安咎乎。始非与李斯俱学斯自以为不如斯显于秦矣而求入焉一栖两雄是将欲免乎哉且其言智术能法之士与重人者不两存也可以宠过诬者公法而诛之不可宠过诬者私剑而穷之斯者非重人耶非于立谈间。遂欲矫其情行而退之。斯又安得不逞其憾而隐忍为也。故非者刻核人也并其身而不顾其论进说者之情备矣俟上之所向而以吾说当之是愈疑主而不敢轻任吾说也。可危也。谓人主之左右举非伯夷而与愚不肖论贤智是显言树怨羣臣而不自图。可危也。谓人主所以驭臣当操法术如朿湿如御奔。可危也。深言人主以所不任备所任。所使备者即所备也。可危也。谓君失一臣得百。上下之间惟以先发为务。可危也。夫察见至隐语及上之所讳皆可畏忌者而非尽之欲自全也难矣。故率非之说。使人主备臣下。如严敌。虽甚骄隋之主。苟得闻之。未有不惧者也。惧则思思则不敢委其权于下使专壅巳是其庶乎哉故名法家言大抵能强主心而忍其□厚于猜而不敢自恃臣子之恩薄而疑畏之迹深有以刻而失之者矣。未有以懦而蔽焉者也。是名法之所长也。今夫玉卮至贵也通而无当则不可以盛酒瓦甒之贱而不漏则人将安注浆哉故王道者玉卮也。而不能如刑名之易效者。谓无当则不可徒贵也。商申韩三子皆大畧同术独申不害者用韩之小国而能终其身治强且无患鞅虽以其身覆而秦遂日以兴韩则徒托▲数语足蔽申韩 
　　之空言而巳呜呼亦其遇不遇耶然非者韩之孽子也。而卒欲覆韩。其不务维城。抑何甚也。鞅魏人也。欺公子卭而虏之推是心也固吴起乐羊之不若也其疑人主而自薄也。术之敝若此何怪也。惜不害书久逸故申子者吾不得而见之得见二子者亦可以明名法之利害矣 

　　【 刻入幽隐当令留材神畏而不出】 

　　○武举录后序 【 万历二年】 

　　许国 
　　臣不佞猥以校书侍　上东宫　上既御极再蒙恩至今官备在讲读遭时熙洽北胡保塞南粤奏功海内宴如　上日御便殿陈经史引儒□诵说其义臣尝从末行前说汉文帝。顾问冯唐拊髀颇牧事。退而深唯南北稍宁。其在成周。则桑土之时也。有如上问尔第如汉冯郎举所知。即臣安所置对。是秋会兵部　请校武举士　上命左中允臣应期偕臣往臣竖儒不足以奉指使然窃自幸冯唐在汉。他无所表。着徒以举一人而适。史氏志之。今臣乃被　命校天下武士。视唐所举孰多。士既录其策若论优者以献如故事臣手其籍三复而叹曰是其中顾安得尽颇牧也者而効之臣闻弓试而后知劲。马试而后知良。士之能否。未可以空文见也假令魏尚不试于云中安知其能今臣之以多士进也且意此若干人者人人而颇牧矣异日者试之行事臣又安能必知有十之一而颇牧者乎何也唐试而后举。臣举而后试也。夫士之遇不遇固有命。汉文帝以一言复云中守。听如转圜。至李将军亲见其冲陷折关之能。而不用。曰惜乎子不遇时夫时者人主之所为也此之不遇而谁遇哉。世之沉鸷雄畧之士往往伏十草泽即世家子安知不有负才气无双如广者乎方其未遇人固未尝奇之士独自知耳乃今间岁搜材武士与大比士等士即椎鲁少文得摄弓驰马挟策而进于有司稍稍见骑射之长晓孙吴之绪亟收之矣令猨臂者当斯时且褒然为举首　国家何负于士哉昔人有言遇以国士报以国士此市道耳多士平生所自许报国者谓何累朝休养士生息其中雍容缓带从其所好冠貂蝉之冑罝兔之夫并得屈首修业蓄而待时不以注意于文少绌焉天下无事。士抵掌而谈疆场。岂不忼忾愤厉。窃附于先忧。以衅伏于南。孽缊于北。有鸣剑请缨。吞胡蹈粤之气哉。所籍而献者具矣。顾临事何如耳。今微独士求遇于时即有司亦求遇于士夫以李将军不得于汉而士顾得于今时遇矣。执此以往。诚奋不顾身。以狥　国家之急。而无食言。是有司之遇士也。臣安能知之。史称李将军口悛悛不能道词使坐而操笔宜不及多士然身为二千石四十余年而家无余财彼其忠实心信于士大夫非徒勇也云中守上首功不应。虽诖误宜及于法。然以家人子力战。其所摧败功亦足以暴于天下今武臣所患不独选愞观望在黩货而冐功黩货则浚下冐功则蔽上此两者足以滑忠实之心而销忼忾愤厉之气夺其平生臣愿多士之戒之也。　上神武天纵何论汉文顷以四方小警督过诸大吏孜孜帷幄中意未尝忘阃外也继今以往皆多士自效之地愿▲战胜之□ 
　　黩货冐功何言之蕳而尽也以身试用。毋以身试法。使异日者按是录而诮臣郎署长一举一适今数十举而不一适也则臣惧矣幕府分兵遣战军正必责状焉以持其后其效则功券也不则罪劵也臣进多士。多士能则臣任。不能□臣不任。今任而劵功惟多士。不任而劵罪亦惟多士。臣今上状矣。 

　　【 立言可模至论成范秉钺执锥俱当三复斯语】 

　　○古今法书苑序 

　　王世贞 
　　羲画八方人文所繇萌圣人取夬以代结绳颉窥鸟迹而尽泄厥灵爰拆六书指事象形及有会意形声转注假借旁出异名以察百官以治兆氓赫赫六经是冯是征述书源第一颉为古文省而曰籕于义未悖籀省而斯小篆及邈秦隶繇起爰有次仲割篆之八以存其二三仓之后秦隶复省而为汉隶隶圆而今稍饰丰华斯极钟氏散为章草竖游所创伯英乃最伯英荡之穷变极态今草以备损益其间以为藁行匪流匪滞其观日微其用日近而远于致述书体第二用笔者天流美者地阴阳既生。乃立形势。有物有则与体俱诣舒而不慢密乃无际骨恒胜肉。法乃副意。述书法第三固为汉史九品人伦肩吾则之怀瓘因之以□长文又备论之虽未尽见知而贵在尊闻述书品第四籀斯邈乎而元常伯英斯为首出至右军而集大成献则武美。邕乃夷清。唐犹国风。宋其黍离。彼无君子斯言取斯述书评第五丑类之谈起自萧梁参以袁昂众实加详若总若芾纷莫可量以似求有中含抑扬譬若粉泽。而覩雌黄。述书评之□第六崔张为玉逸少比金以及钟索焜煌艺林中者会目上者会心当心生嗜其下傅耳连城之赏。可要天子。中人十家。不敌片纸。述书估第七临池之士代为不亡其妙入室而次乃升堂其远隔藩篱而迩窥宫墙或咏追八法或赞叹遗踪播响声诗摅藻文章若少陵昌黎于业有光述文第八诗第九右军清真以艺蔽之胡载在国史而赞独称制心慕手追千古流觊僧虔纪畧彦远博缀宣和胪体至陶而备述书传第十缣素之力。不能千秋。其在人间。流落不收。右文见珍玉府是裒劫润之厄兵燹为雠所与存者。河图天球。述书迹第十一维昔神禹铸鼎以及细钟蛟脚鹄头。紫金■〈氵肜〉瀜。商质周文。刻画雕虫。大小二篆于焉取宗述书迹之金第十二禹既勒于岣嵝而宣有岐阳之狩峄山琅琊稍变先躅受禅劝进启隶于后然而念太丘者以廓清中原而受征西者卧三日而不忍释手兰亭聚讼。淳化争构。七尺之氓。匪胫而走。述书迹之石第十三子墨客卿氏曰世之能尊书者以为是六义之精煜乎。与日月相为昭乎。则乎岳峙而川流。走飞夭乔乎哉。其急书者以等于菽粟布帛则又曰同文之用。周中国而施蛮貊乎哉。而卑之者以一艺之微而巳耶。终其身敝精神而无益于时者耶。则皆非也。述古今法书苑第十四 

　　【 学史汉述赞而龙翔凤翥铁画银□之态毕具】 

　　○戚将军纪効新书序 

　　王世贞 
　　闽中汪中丞使来云戚将军用兵如神其所著纪効新书者公能无意一言乎不佞故尝从王宪使论序戚将军用兵状曰戚将军善用寡巳又曰戚将军善用众巳又曰戚将军善用败巳则曰戚将军善用胜问所以善用状则曰县官自急海事来悉天下力厌之东南大约越卒十不能易倭一而戚将军繇裨挍起提千余乌合之士躏其穴而枭夷之若芟稿然即无论戚将军用寡巳今诸边大将将不过三千人势不能他有所举而独戚将军任大将至将数万人其精神之所提衡注使凛乎若出于一人而肝胆之是无论用众也戚将军所遣卒或不幸偶中敌以败告戚将军益治兵自如往往利用其瑕以误敌敌懈见即阴鼓我之气而骤用之以成大勋故戚将军之败往往为胜端而他将士见小胜则志小溢见大胜则志大溢日拥鲜鬬华以胜形视下其下亦兢为臾辞悦其上而贪于懈是故其胜往往为败端乃戚将军益治兵自如即不幸敌胜而不得以胜压我我胜而▲可作兵书□ 
　　敌不得以其败悞我今戚将军起裨挍屡迁至大都督佩两印跨制三道大小可数十百战所杀卤万万计称东南名将无偶戚将军者因出一编授余曰此戚将军所著纪効新书也余得而读之卷凡六百自朿伍以至水兵篇凡十有八精者揉无间操无形若庄生之谈要眇粗者教技击按营垒分水布陆纤悉条备若陶朱公之治生其明赏罚定章程刻核断断若韩非之论难刺见寇隐出神入鬼若季主君平之前知余乃作而叹曰戚将军能县官诚用之北赭澣海封狼居胥取万户侯何足道哉是宁独东南为余尝怪汉武帝时下朝鲜埽滇笮瓯闽南越三越不旋踵而若承蜩然最难者匈奴耳而大将军骠骑将军以轻骑纪大漠数得志焉此岂尽出天幸不至乏绝哉而太史公传自卤获封户外畧而不具载意其人以文章奇天下。怏怏奇数。不欲令武士见所长耳。及读至帝欲以孙吴丘法教骠骑不肯受。曰不至学古兵法。顾方略何如。夫然后而知骠骑将军与大将军之微也。彼故长于技而短于法。即不尽出天幸于后世何所自见焉。若孙吴穰苴韩信诸葛。发其藏为一家言。业巳进是矣。其微旨奥义往往使介冑之士见之而不能□觚翰之士能习而不能用夫卑卑施名实焉。能废戚将军书哉。虽然兵阴道也而阳言之语云我能往寇亦能往戚将军毋亦少閟所余矣将军名继光东莱人中丞名道昆徽人闽功与戚将军共之又操文章柄而汲汲然欲以余言显戚将军王宪使名道行不识戚将军顾独逊戚将贤俱可书也 

　　【 尺幅内巳具六花八阵若必借口阴符恐误却赵括一辈】 

　　○重刻吕氏春秋序 

　　王世贞 
　　吕氏春秋一曰吕览故秦相国文信侯不韦与其客所著书也当书成而不韦县之咸阳市肆曰畴有能损益一字者予千金而竟莫能一字损益也其书今颇行属传梓久不能无讹误而云间宋光禄邦又徐太学益孙辈相与挍订重梓之而问叙于余余读之未尝不掩卷三叹也穆叔之次立言于品三而操觚之士若为之小屈然子桓以雄豪创起鼎革闲顾欿然不自挟其有而以经世大业不朽盛事举而属之文章彼诚有以见之也不韦者一贾人子尔操子母之术以间行于秦而得志焉举秦之国于股掌闲挟其劲东向而瓜剖天下位相国号仲父爵通侯十万户彼岂有所不足哉而顾孜孜焉思成一家言以与诸儒生角而割后世名此犹未也不韦固庄生所不道庄生之识至欲齐死生平物我举一切有为之迹而空之乃亦孜孜焉而务欲成一家言度其于辞不工不止故夫古之称立言者未有不为名使者也且以不韦之诡谲狙诈岂其果与闻于道而其客亦务▲勘破古今着书人 
　　相尚为权奇错厕于鸡鸣狗盗之雄虽间采圣贤之长辞以文之。即终夜一静思。验其言于所为之迹。有不淟涊汗挟者邪。惟其机心之发。触而为机言。核割之于申韩。辨巧之于仪秦。有不知其所以合者。则固其恒也且也不韦之所为千金者再耳一用之而聋瞽秦王割其国柄再用之而聋瞽一世之士而割其名虽得之而佹失之虽失之终微得之不韦固贾人子要亦其雄哉宋子徐子与其侪二三子俱能文章嗜古若渴慕先圣不以人废言之义而梓行之所谓▲阳翟贾色喜 
　　芙蓉发于游泥采之而巳置游泥勿问可也 

　　【 抑扬顿挫备磬控纵送之巧】 

　　○胡元瑞绿萝馆诗集序 

　　王世贞 
　　自余结发而好言诗所与海内豪儁游亡不以诗进者犬马齿日益稍见所论着则诸豪俊自喜行其诗少不以序请者余之不能工为佞不能使人人极意以为艰而思谢去之几且焚笔研而最后乃为胡元瑞序绿萝馆诗元瑞之为言曰子所可必者一所大可恨者与我所不子负者各二子甚幸哉而我荐其敝帚以希一言之华衮则可必子许我而即宠施我即子一旦不可知大可恨我虽晚虽幸及子而不终子之惠使后世疑其异时不相当大可恨即子过许我而我竭厥步武以求践子之许不子负有所弹射而我惕焉以子为鑢锡不子负子以为奚若余乃谓元瑞毋剌促请息焉而为若叙余之得元瑞于余仲者半岁所而元瑞进其诗余覩之未尝不三击节叹也天不靳人以材。而人顾取其凡者。气之流行亡所择。而取其浊者与弱偎者。古人不秘格于后人。而取其下中者。天又不秘其声色以供吾诗。而声取其■〈圭黾〉哇者。色取其黝■〈雨上黮下〉者。象日吾接。吾汰其精而英者。情▲其致曲□庸人自□鄙琐□天何□ 
　　自吾发。吾不衷其肺腑者。以是而治诗。以是而号于人曰吾善诗吾善诗者何也。元瑞木高而气充象必意副情必法畅歌之而声中宫商而彻金石揽之而色薄星汉而摅云霞以比于开元大历之格亡弗合也余尝语余仲谓前我而作者。涵洪并纤。与亭毒并。吾故推献吉。然不能讳其滓。绝尘行空。卿云烂兮。吾故推昌谷。然不能讳其轻。鸣鸾佩琼。万象咳唾。吾故推仲默。然不能讳其孱。刻羽雕叶。舍陈而新。吾固推子业。然不能讳其促。鞭风驭霆。以险为绝。吾固推子相。然不能讳其疏。融而超之于鳞庶几哉。然犹时时见孤诣焉。后我而作者其在此子矣夫其在此子矣夫以今证之抑何左契不爽也亡巳而有子规者在昔鞠传之称田光曰智深而勇沉不深不玄不沉不坚。入之沉深出之自然完之粹然如大钓雕物而不见工如良玉夜辉而冺其痕斯三百篇西京建安之懿乎是集也其始基之矣而犹未也子之邦君有喻子者其问梓焉而以不佞言质之 

　　【 此为尊题格得声正中可和君子之听】 

　　○尺牍清裁序 

　　王世贞 
　　夫书者辞命之流也昔在春秋游旌接毂矢扬刄飞之下不废酬往娴婉可餐故草创润色既非一人谋野褆邦以为首务然而出疆断割因变为规寄文行人之口无取载函之笔离是而还书郁乎盛矣用亦大焉故■〈矢敫〉箭聊城。则百雉自摧。奏章秦庭。则千橐尽返。少卿舒欝于毳帐。子长扬泯于蚕宫。良以畅人我之怀发今曩之蕴或扬扢沉冥或掊折疑豫或诱趍启蔽或释诅通媾走仪秦于寸管。组丘倚于尺一。思则川至泉涌。辨乃云蒸电■〈火虐〉。其盛矣哉然皆舂容大章汪洋菀翰鴈距弱云路虞其修阻。鱼腹狭波臣付以沉浮。则有黄麻□（蹏）[薄纸]缄苏固蜡烂熳数行。遥裔千里。蓄□寒暄情专问慰。只事兴端。片物托绪。毛生为舌。墨卿代面醉渖漓漇卮言熹微其造色也。烱兮隋珠之忽投。其寄悰也。袅兮春丝之不断。是用河岳虽移。漆胶愈结。徘徊吟咀。情事更绝明月宛其依怀白云停而不飞斯则晋客玄谈之委致。齐梁纤语之极规也。西蜀杨用修少游金马晚戍碧鸡倾浮提之玉▲蹏音蹄仝 
　　壶燃太乙之藜杖渔秇猎稗积有岁时爰荟斯篇凡十一卷命曰尺牍清裁或因本寂寥或删芟繁积其见文选诸书者不复更载丽砂的砾等谢氏之碎金玄圃峥嵘掩琅琊之羣玉客有赍示余甚旨之第惜其时代名氏往往纰误所漏典籍亦不为少乃稍为订定仍加增葺及自唐氏迄今词近雅驯亦附于后更为二十四卷藏之椟中于乎坟典既远清徽多秘陈惊座之十吏递供刘南昌之百函俱发流映前史以为美谈今皆阙如况其下者余既惭半豹宁免鲁鱼故繇中郎酷私王充之论亦是卿家子云覆瓿之业耳 

　　【 谓此文逼六朝非也是唐貌而宋髓貌不唐不工髓不宋不快】 

　　○宗子相集序 

　　王世贞 
　　呜呼此广陵宗臣子相之诗若文武昌吴国伦传之而吴郡王世贞为之序曰昔在建安。二曹龙奋。公干角立。爰至潘陆衍藻。太冲修质。沈宋丽尔。必简岳岳。李杜并驱。龙标脱衔。古之豪杰于辞者往往志有所相合而不相下。气有所不相入而相为用。则岂尽人力哉。葢亦有造物微旨矣。日余与李攀龙于鳞燕中游也子相实挟吴生暨天目徐生来子相才高而气雄自喜甚尝从吴生一再论诗不胜覆酒盂啮之裂归而淫思竟日夕至喀喀呕血也当其所极意神与才傅天窍自发叩之泠然中五声而诵之爽然风露袭于腋而投于咽然当其所极意而尤不巳则理不必天地有而语不必千古道者亦间杂得之夫以于鳞之才。然不敢尽斤矩矱而创其好。即何论世贞哉。子相独时时不屑也曰宁瑕无碔又曰□良在御精镠在篚可以啮决而废千里余则无以难子相也诸善子相者谓子相超津筏而上之少年间是非子相者谓子相欲踰津而弃其筏然雅非子相指也充吾▲弇州形容文章每每道出心髓 
　　结撰之思际吾才之界以与物境会境合则吾收其全瑜不合则吾姑取其瑜而任瑕字不得累句。句不得累篇。吾时持上驷以次驰天下之中下者。有一不胜而无再不胜如是耳。今其篇章具在即使公干太冲必简龙标小自贬损而附于诸贤之骥子相甘之哉子相于文笔尤奇第其力足以破冗腐成一家言夺今之耳观者而大趣乃在北地李先生以子相之诗。足无憾于法。乃往往屈法而伸其才其文足尽于才。乃往往屈才而就法而又不假年以没。悲夫悲夫。▲□□境会 
　　然具是不朽矣。世之立功名尚通显者日讥薄文士无毛发之用子相独不然为考功郎有声以不能附会非人出参闽藩属有岛寇事袵席吏民调兵食规摹为一方冠既又佐其臬为儒生师帅比死家祀而人哭之则子相居恒不怿谓麒麟凤凰宁能并鸡犬用乎不得之不能为圣世吾厌吾鸡犬行去矣于鳞大赏之为诗曰一为麟凤言三叹加飱食其曹偶持论若此 

　　【 奇析疑义奥阐玄风】 

　　○检斋遗稿序 

　　王世贞 
　　嗟乎天固有定有不定哉。君子幸而值其定。不幸而值其不定。然所谓定者何寡。而不定者何众也。当成化末李孜省窃天宪而万眉州阴附之天下之士气日削其八九于二奸之门而值　天子即大位方欲有所更署台谏噤莫敢先发而麻城李君以一进士独奋然上书大略谓人主之法不可亵而权不可下移宜裁抑中贵人广言路正纲纪一风俗且荐故尚书河洲王公竑三原王公恕可大用南京刑部郎林俊思宁司理王公纯直言当褒显时中贵人恚假诏召公入左顺门诘责甚峻公不为动所以条对甚辨犹坐谪丞咸宁而亡何三原公拜太宰贤公擢为兵部职方主事公主事仅十余日而以吉舍人文疏忤旨逮株累谪兴隆卫经历兴隆故鬼方地也公不鄙夷其吏人而为之爬搔其垢数据理上事台省咸服可当是时天下乡慕公之风采若景星庆云以为旦夕且柄任而公竟用入贺至商河溺死矣其同公志而最贤者邹先生智由庶吉士谪至石城以寒死丁先生玑由中书舍人谪稍迁至蜀臬亦以溺死夫中贵人大臣能窃天宪以谪斥公辈而所谓寒死溺死者则非其所能办也曾未几而　天子大覸习政治耆喆登用相与修虞夏明良之业即欲有所建白者不能出其智以高于一时巳成之政毛举细过即有之而亦不能大有所指摘欲有忤而名高也者骊龙之颔巳去其修鳞无所繇而就其名当是时贤者之天定。不十余载而又变矣。是故属天之未定也不特小人之所巧排而峻诋往往与天合而天亦巧为之▲松而辣 
　　用。若所以死公及邹丁二先生者。然藉令公不死亦不过弘正间一名大臣而巳。距于今使人竦然闻公名而发立。读公文与遗事。惋然而心痛。奕奕■〈革华〉■〈革华〉精神流行于三楚。有不死者天亦未可不谓定也公为诗文咸明婉有致其于奏疏公檄剀切中事机虽再遘贬邻鬼魅杂侏鴃无几微不平之气亦不以迁客自高旷佚于职乃其直节素志隐隐溢毫素间亦自不容掩也公殁且九十载而世贞宦游楚公之孙某出其集而属为之序因得以卒业焉独世称公成进士时万眉州使其孙文壁邀致其家题畵鸠公为诗讥切甚着眉州衔之切骨今其语不存岂遗之耶抑有所讳耶世贞不敏为叙所以而因叹夫天之定不定。不足以忧贤者。而忧世道也。 

　　【 体气孤骞而宕激处直可撠掖玄造牢笼太虚】 

　　○王明佐泰岱集序 

　　王世贞 
　　王明佐者其字初名治已名元治最后名逄年明佐少而磊落缊奇气自其为诸生时固已厌薄其业而家世受翰林先生言明佐独不好翰林先生言于诗慕称风雅苏李建安曹公父子搜陶谢包齐梁旁及开元近体骚楚赋蜀文多习左氏庄列申韩迁史檀弓汲冡越绝三十时所读已数百千万言其着草亦数十万言然时时从有司校第第辄下至庭诘明佐作何语何所来繇诳乃公为也里中儿前已不能无▲此辈人正多 
　　少明佐矣至会有司扼之故视以益薄而明佐雅自张其名母许者乃大恨罢去依其乡周虞部京师虞部慕雅士也以故善明佐时时为扼腕称说而因以见予酒间相得驩然恨晚也燕中最幸近者所忠之伦二人忘其名与明佐大人故有连投书自通诵伟丽甚明佐度以书无能当我必投屣拥篲叙论故旧虚左之席且荐我上林中而二贵人谬意明佐吴人当赍重来从事谒请我明佐窭殊非所望不报也明佐竟醉大骂去益困遂还吴久之明佐且复北而予待罪治兵青州手裒其诗古近体若干为书贻□其人遗之沂流中竟不达不知其书辞云何也予故以约明佐游岱明佐既报则北之岱而待予予日谢吏士结束待明佐而游复巧左若辟然明佐既之燕困如故质食浆家裋褐一馈履行雪中其上履也履下处乃视人足者乎丞相得其文读之奇曰是夫能和栢粱者吾且辟而衣食之明佐竟谢弗肯往也丞相能坐我上坐称谢教毌以文役我否淮阴鲁道者不知其何如人独好从明佐游明佐始不能母望予后▲何踪迹多奇也 
　　具得溺书状使鲁道汰其诗而手自编帙以贻予曰连城之璞明月之蚌固珍怪也能具足行乎昆池之良骧首剪拂珊瑚漓■〈氵徒〉于铁网物固有托而后著者予媿其意且命梓俄而遘家难弃官业行矣金华公方握藻柄与予掎业禅嗜也更以属之于乎迹明佐后先事穷乃尔谚云力耕不如逄年其所称名葢其指即以觊一日之遇哉迫可悯矣狎于辞绵丽宏传纚纚不竭陆海之藏溢积充美固足以走程卓而喝阴邓亡论也顺风而呼。声非加疾。其势激也考洪钟。辨鞞铎之孰下。风齂然收矣。世固无无耳者。明佐之风且定矣。 

　　【 序事杂沓而翩翩逸隽风藻可披】 

　　○何大复集序 

　　王世贞 
　　敬皇帝朝化休而融昌异时诸先生业文章显甚重矣学士大夫固欣然称说耳相慕也而独北地李子以非心所好谢去之亡何而又有信阳何子者何子虽稍晚出其才质敏秀瑰丽各以长相当然而李子得何子为益雄也鄙人之言何知仁义向利则德是二君子抉草莽。猖微言。非有父兄师友之素。而夺天下巳向之利。而自为德。于乎难哉。去其始可一甲子诗而亡举大历下者文亡举东京下者即谁力也然二君子之徒不能长缘其师所繇得毛举论难之语以好为胜而他工易者恶津篾者往往左袒何子而龁李子则又似非何子意也夫百羽集于词林。而二子雄飞。或撇捩逆羊角而横举。或顺飙而肆翔。其九万里同也。李源风何源雅风故长变以明志耳且夫覩其沉深莽宕。激昂鼓壮。喑呜澘凄。忽正而奇。正若岳厉。奇若海飓。则李子哉是固少孙。要之其缘情即象。触物比类。靡所不遂。璧坐玑驰。文霞沦漪。绪飙摇曳。春华徐发。骤而如浅。复而弥深。疑无能踰何子而▲何宜降心于李 
　　上者。何子为文刻工左史韩非刘向家言大抵于诗雁行云而关中康氏乔氏其乡人樊孟氏则盛惜何子志业屈于年未竟世之谈说经论抵掌事勋者其敖何子以不及如耶令何子不死而称为名公卿已耳所以削涤卑琐振颓习扶昌运开中兴者何物也于经纶孰多于是何子之甥袁灿来谓王生若为何子叙其遗言王生曰何子彬彬大家也易言之有亲则可久李子得助而久何子之功李子伟矣夫二子之功天下则伟矣夫 

　　【 以自巳笔写他人手曲折无不匠心】 

　　明文霱卷之二 

　　●明文霱卷之三 

　　武林刘士鏻羽石父评选 

　　序三 

　　◆序三 

　　青萝馆诗集序 
　　合刻管子韩非子序 
　　少陵志序 
　　弇州山中四部稿序 
　　杨忠愍公集序 
　　文选序 
　　袁文荣公文集序 
　　蠛蠓集序 
　　蓼莪增思卷序 
　　蟠桃图序 
　　潜学编序 
　　刘子威先生文集序 
　　李霖寰辽东奏议序 
　　楚游稿序 
　　陈将军诗序 
　　武试录序 
　　五岳胜览序 
　　拟庚戌会试□举录序 
　　竹箭编序 
　　舆图要略后序 

　　○青萝馆诗集序 

　　王世贞 
　　十鳞葢尝铨子与诗得十五之一而行之且许为之叙而亡何于鳞没矣伯玉叙而其畧曰人言李何故相驩卒以名高为敌国乃子与严事于鳞元美直将尸而祝之二子周视中原亦首推毂子与夫元美者不佞贞也而又七载子与所为诗日益富将有所续而合而其自铨视于鳞则益苦顾意怦然必欲推不佞为之序夫不佞言而无所当于作者固无论。即不佞言少有当于作者。以蕲信于天下后世。而天下后世固巳旨伯玉之叙而窥其后。是必曰伯玉夫乃为訑而坐受成也。抑苏代有言周埊贱媒为其两誉也。若子与之与于鳞元美也是不为名高敌者乃相媾而为名高者也夫以伯玉序而疑余。以余序而疑子与之诗。又何取裁焉。乃子与意不巳曰非以子媾名也以子之一言而为艺苑衷庶几余自信云尔记不佞初识子与时子与业巳壮有游大人名而一日▲取意甚巧 
　　见于鳞而悦之尽弃其学而学焉即有构而亡近于建安三谢开元大历弗出也出而无当于于鳞之首肯弗存也凡与子与故倡和者或挽之或摄之或訾笑之而子与嚣嚣然而弗顾者三十年一日矣则子与之自信孰甚焉度子与生平诗今铨者仅十五之一而其所谓十五之一则皆其见于鳞以后者也其见于鳞前而脍炙学士大夫口者余犹能忆之子与削而亡所恡也夫子与亦讵必余一言而称自信哉伯玉又亟谓　孝庙时有李何而副以徐昌谷谓子▲子与心服于鳞如此 
　　与继之若二徐云惟献吉之序昌谷曰大而未化而操觚之士讵今为昌谷扼腕者胡以未化耶愚则谓昌谷之所不足者大也非化也昌谷其夷惠乎偏至而之化者也若子与之于古近体庀材宏矣养气完矣意象合矣声实衡矣庶所谓充实有光辉者哉语有之行年六十而六十化。子与甫六十。自是而往。皆化日之日也。将化境之境也。夫不佞请执简以俟 

　　【 观此则子与之服于鳞当甚元美古人学问随见地以日进固不嫌后来者居上也】 

　　○合刻管子韩非子序 

　　王世贞 
　　汝师之为诸子于道好庄周列御寇于术好管子韩非子谓其文辞亡论高妙而所结撰之大旨远者出人意表而迩者能发人之所欲发于所不能发顾独管子韩非子不甚行世即行而其传者多遗脱谬误读之使人不胜乙往往不尽卷而庋之高阁于是悉其赀力后先购善本凡数十穷丹铅之用而后授梓梓成谓世贞曰子其序之世贞曰唯唯夫敬仲欲存紏于齐不得。改而缚于小白。卒相之为天下万世荣。非子欲存韩于秦不得。改而走秦。卒受僇为天下后世笑。夫见荣之与见笑于人也。奚啻隔霄渊。虽然是二君子者其始宁不欲出奇损生以殉所事哉。然而奇有所不得不屈奇屈而生有所不得不爱爱生而欲有所自见则不得终避仇敌甘心焉而臣事之夫二君子者其所以爱生一也然而有相有僇者何也齐不成霸形。而桓公之霸心发。则机合。机合仲不得不重。秦并天下之形成。亡所事非。而非以并天下说之。欲胜其素所任之臣而自擅功。则机不合。机不合▲□然□□直取□ 
　　□非不得不轻。夫岂□□而巳。秦之幸非之利秦。以不若虞非之利韩远也。今夫始皇者固暴伉嗜杀人也然其明智宁出齐桓下鲍子一荐仲而立相李斯一间非而立僇非二子之工于荐与间若是也势也夫势之所在则天也天不欲南浲楚北浲戎狄蚕食周故委仲于齐以为周屏翰天不欲硕果韩芽五国弃而授之秦而转授汉故听非子之廋绁仰药而不之恤夫鲍子者助天为福者也非能为福者也李斯者助天为虐者也非能为虐者也然则管子与非子材▲□组如□ 
　　班乎曰恶乎班夫管子者太公亚也太公所毘父子皆圣辟。其用国三分之二也。而以当必涣之受。管子之毘中人也。其用国九分之一也。而以当方劲之楚与戎狄。然则太公伸而周王。管子抑而齐霸周不太公不废王齐不管子不为霸固也不然而管子之书尚在其论四维辨心术亦宁无敬怠义欲之微旨一二乎哉孔子葢深知之□慨然而叹曰如其仁如其仁世固未有不仁其德而仁其功者非子之所为言虽凿凿衡名实推见至隐而其□□于富强而巳秦不用非不害为并天下以秦之守守之必亡用非可以并天下并天下而以秦之守守之无救亡夫并天下之与亡俱等。亦安所事非子。是故非子之于霸若不足。而管子之于霸葢有余也。然则文殊乎曰不殊也管子齐巨卿也诸法语名迹门人家老能笔之稷下之学士大夫能饰之其□文也辨而核肆而典能为战国始者也。韩非子韩子疏属公子也有所著述以发其蓄而鸣其不平其于文也峭而深奇而破的者也能以战国终者也母论吾洙泗家言以较鲁儒之左准右绳差不类然何至搉名法家苛察皦绕又若惠施公孙龙之汜滥诡誖哉其言各十余万而嬴度不能无傅而小有益者要之非西京以后傅益也吾故曰不殊也葢管子之言后见汰于孟氏而极于宋韩子之言太史公若心喜之而列之老子传唐以尊老子故析之宋以绌老子故复合之其析其合要非以为韩非子也嗟夫儒至宋而衰矣。彼其睥睨三代之后。以末世无一可者。而不能不心折于孔明。乃孔明则自比□管子。而劝后主读韩非子之书。何以▲□请一□ 
　　故宋儒之所得浅而孔明之所得深故也□以名舍之。是故小遇辽。小不振。大遇金。大不□。孔明以实取之。是故蔓尔之蜀。与强魏角。而恒踞其上。嗟夫汝师之所为合刻也其悠然而抱膝也毋乃有世思哉汝师曰否否吾嗜其文辞若荐三臡者以味荐而巳矣 

　　【 直将二人比论一番揲天□渊擢筯洞髓文人之锋老吏之案】 

　　○少陵志序 

　　赵时春 
　　杜陵之名旧矣少陵子生不能有其地死不占一陇历唐开元至　有明嘉靖几千载有悦少陵子之道者长安太微张子乃以说御史吉君即其地祠少陵子以实所谓杜少陵者太微子又辑志以传其考涉者详矣想其雄都伟观王公巨人一时地舍池囿服玩游乐之盛声华气焰之雄耀山川而贲草木者可胜道哉少陵子薄游寒士操觚吟咏立其旁渴得余沥饥扣厌肉固足矣彼皆殚智竭力而后有此地享此乐然乐之未久而其□□丘墟陵谷巳变迁姓字巳磨灭矣安知千载之下以虚名享实祠者乃昔日孑然旅食之少陵子也世之得失利害安足道。士之荣辱成败。何可量哉。或曰少陵子工为诗诗人祠之然孔子定诗三百唐诗人亦数百家无独祠者或曰少陵诗不忘君忠足祠焉然唐有安史之乱享祠忠臣甚众今其存者无几何矧有特志其地而追为之祠者乎抑杜子一居朝班而自比稷卨备尝艰阻而雅持不渝屯邅乱离之极而能顺适委和其志有足称者士尚志而诗言志此少陵子之所以祠而张子之志有足比而同之也与张子名治道大微其号正德癸未进士为刑部主事以不得其志弃归尤以歌诗名少陵之之旁有虚位焉后有作者必将奉太微子于此矣 

　　【 踟蹰掩映太有风容】 

　　○弇州山中四部稿序 

　　汪道昆 
　　儒者雅言三代代兴如错行秦其归余也汉与寓内更始时为履端文帝虚巳下人贾生崛起进之陈说国体退之祖述楚辞有开必先此其嚆矢武帝孳孳文学多士应感而兴两司马为之擅场左右并建汉臣自侈当世炳焉与三代同风槩诸文献有征则其人以也由汉而下归余于元我　太祖再造中国咸与维新　孝宗虚巳下人与孝文之治同道士兴勃勃而李献吉以修古特闻策事摛辞成籍具在方诸贾生近之矣　世宗以礼乐治天下寿考作人何可胜原于时济南则李于鳞江右则王元美画地而衡南北递为桓文浸假与两司马相周旋騑騑足当驷牡夫得天者乘其运。逄世者挟其资。此六君子者非有所待而后兴。非有所约而后合。天德王则从而王。世道隆则从而隆。千载一时今为烈矣。顾两司马以作者命世至今诵法不衰后死者幸得与于斯文殆亦瞠乎其后一旦互执鞭弭宁讵能方驾而驷之窃惟尺寸异长诗书异教藉令夔典礼而龙典乐将不耐不穷何以故所用非所长也长卿之长。长于敷陈。诗教也。子长之长。长于纪述。书教也。就其偏长。莫不毕至。脱或求其具足。能无穷乎。善乎元美之多于鳞也其言曰汉廷两司马吾代一攀龙言兼长也斯言也上士然之疑之中士骇之下士闻而笑之及于鳞之籍既传则然者疑亡骇者意下笑者掩口退矣于鳞役仆百家睚眦千古始得元美驩甚吾奈何从海内一当王生举世方以无誉惮于鳞即元美亦无所用誉不佞三从元美问籍元美犹然逡廵及其莅四岳而籍始传葢倍于鳞者六之五其分部者四其卷百八十其筴六十有奇自昔成一家言未有若此之富者也北地亡而大道隐于鳞桴而元美鼓之闻者具曰李王千里响应乃今二籍并着其谁能左右之耶于鳞与古为徒祖三坟而襧六籍。其书非先秦两汉不读。其言非古昔先王不称。其论着非挟日不成。其逐射而当古人非上驷不以驾。故片言出而人人自废。不则无言。元美上窥结绳下穷掌故于书无所□读于体无所不谙其取材也若良冶之操炉■〈革甫〉即五金三齐无不可型其运用也若孙武韩信之军即宫嫔市人无不可陈无不可战左之左之无不宜之右之右之无不有之则惟元美能耳大较于鳞之业专。专则精而独至。元美之才敏。敏则洽而旁通。济南奇绝。天际峨嵋。语孤高也。大海回澜。则元美自道。不亦洋洋乎大哉要以峨嵋之高蟠于四极恶在其不御而三山雄峙■〈氵羸〉海肩五岳如老更则天假于鳞以年终不暇乘桴而浮海至若元美所涉宁无蹴高天俯积雪者乎首赋若在上林雁行当代无两比千载▲巳尽山海之观 
　　笔学旧史氏如孙叔敖其称诗着书力敌于鳞而富倍之矣贾其余富为说家言则诸君子之所不遑楚左史之所未觏者也且也病渴论腐两司马以局蹐终元美膂力方刚幸而得谢率履坦坦绰有前涂由今而望崦嵫不啻十舍兹所就业岂其税驾所哉于鳞亟称易辞日新之谓盛德日新则高明矣于鳞有焉要以富有而日新。非元美不任也。斯言也闻者不能无然疑无骇笑顾元美之籍传矣以不闻闻者庶乎先得我心如或咻公孙为齐人吾其引避之庄岳以俟论定 

　　【 王李诚称敌国然弇州才大间有弱句济南气悍时露军容至其回风激浪峭壁摩天沧溟实横绝今古矣此文不无周媒两誉而扬蕤掞藻巳撮两家之胜】 

　　○杨忠愍公集序 

　　汪道昆 
　　嘉靖中大将军仇鸾主市议几误国杨忠愍力言其谬不可鸾间入贬临洮无何族鸾　召还忠愍忠愍则又极言大学士严嵩不法状嵩主吏议傅上刑会县官欲论他囚忠愍不免其后七年而嵩败嵩子世蕃伏诛　今上奉　先帝遗诏恤诸直臣忠愍　先帝操下廪廪。其明日月。其威雷霆。两疏较若丹书。闻者可立辨巳。一不入则贬。再不入则刑之。何急也。诸先后言事者。率皆骨鲠之臣。要以得罪状而务尽言。宜莫如忠愍。当忠愍抗疏岂不当　先帝心无亦视将相若□肱将藉之以奉社稷投鼠犹然忌器况社稷乎衣不敝不新成股肱谓何耳故宁失药石无宁失股肱彼一时也及庸人上变而鸾族。谏者后至而籍嵩家籍。令能言何有加于畴昔。卒之一怒而罪无赦。则忠愍先入之日更有明雷伏而震其所由来者渐也夫兵莫憯于志无论镆铘忠愍起牧竖间居常不忘沟壑方其讨罪　君侧其志不万死岂发哉纵彼反戈中之。业巳剚刃于其腹。然则忠愍所被。其殷▲如有干旋 
　　帝之含光邪。后之人言听而法行。则镆铘之属也。人谓忠愍以直言死　明主未之前闻即二氏歼曾何足以当忠愍夫鸾跋扈。嵩父子为邪。忧在社稷。忠愍以身当社稷身死而社稷无忧得死所矣　先帝不舍忠愍而卒用其言死且不朽　天王圣明犹将报恩地下忠愍岂虚语哉初忠愍当大辟王元美抵嵩客说嵩会嵩党格客议不行遂甘心忠愍元美从徐子与及诸郎哭忠愍郊外治其丧严氏迹之螫诸哭郊外治丧者于是元美首及难子与亦行乃今　诏▲忠魂可质 
　　下九原二大夫递起元美自魏为忠愍状籍其遗书傅魏都子与分部汉阳则以籍授孙汉阳传之楚余人楚子与属余序之当二大夫哭忠愍时余在告往余欲为忠愍立传会有　诏录　先帝故实亡敢侵官元美有良史才状备矣孙汉阳为大宗伯公子余从忠愍元美后皆门下士云 

　　【 忠言击贼原以为国杀其身而弃其言固亦无憾况身死而言行哉读天王圣明之语公定掀须九原】 

　　○文选序 

　　汪道昆 
　　司马氏曰自书契以及诗书则圣人无择言矣后之言者非文不行如以其文恶得无择故离朱辨色师旷审音梁昭明由此其选也夫隆污各以其世润泽存乎其人其世则春秋秦汉魏晋齐梁其人则屈宋邹枚贾马苏李班扬曹刘嵇阮潘陆陶谢其体则众长具矣譬之黼黻错陈金石迭奏概诸后死者文在兹乎由是相沿以世为次或曰文粹或曰文鉴或曰文衡皆是物也作者之视畴昔业巳径庭藉令择焉而必精其去昭明骎骎远矣　明尚经术学士非六籍不谈凡诸柱下所藏不少概见新都故文献国也都人士犹知昭明不佞结发起家。乃获卒业。始则津津乎其合也。既则涣乎其将离。久则参而伍之。依依乎其不忍舍也。六籍尚矣迄挽近世而其说长世儒近取而远攻耳目涂矣一旦释故□而新耳目岂不津津乎哉属下里者易为声歌。衣大布者易为文绣。何以合易入故合也始吾求之昭明。三年而未得也。去而为史迁。又五年而□□□□□为左氏。又十年▲先正读书用心攻苦如此 
　　而未得也。去而为老为庄。之数子者。业有成书。不遑称载。幸而窥其典要。煌煌成一家言。譬之九成六章。声色殚矣。彼其闻道百者恶足以侘大方。何以离求多故离也中岁而陈五车排众户乃知世之趋愈下也即狶韦氏之波流与故赤日不耐不为坚氷。絺绤不耐不为狐貉。岷山积石不耐不为江河。天地且不违。他□□矣。如必老庄左史之是而昭明之非也是犹蒙绉絺而废狐白望岷山祠积石而堙江河誖也吾故参而伍之依依乎其不能舍也然则文粹而下不皆非邪振川泽以挈江河鞟犬羊以御狐貉君子以为犹誖也说者谓昭明罗百家搜七代总之为卷三十不亦俭乎近世或广之或补之葢举其全也窃惟江河不集而足。狐貉不缊而温。如将必取其所弃。猥云加少以为多。誖之誖者也。当世之论士者具曰文胜諰諰焉务敦朴以维风夫文而不惭则渐俗然矣乃若博士诸生之所修业恶在其能文即文矣曾不足以一当昭明恶在其能胜千金敝帚将谓文何崔大夫治新都壹禀于躬化大氐削雕为朴思从先进而亟反之至其业博士诸生则梓昭明善本而布之境内诸生之帅教者葢彬彬矣大夫齐鲁士也固宜娴于文哉 

　　【 博士家专熟一昭明固可鼓吹词林然太函天葩艳逸之文也似得力于左居多】 

　　○袁文荣公文集序 

　　王锡爵 
　　我　世宗肃皇帝始定□礼和宁天人乃益向意文学之士奉璋祓庙橐笔成辇而称禁近臣者廪廪庶几赓歌揖让之风焉而公车司马门鳞集待诏不能悉当上指则往窥缘它径资唇吻以入于是柄臣左右之名荐士者天子时自以手书度次取舍稍抑夺其权而我师少傅袁文荣公重矣公初以明经上春官擢第一既及第守翰林二十年而　天子知公名日深延入侍帷幄晋参大政皆不卜不谋僴然恨得公晚虽公亦自谓千载一遇也故生平著作于代言应制为多　上数有所征问夜分出片纸禁中使中贵人刻烛受公对对成以属其傍侍史封题纪岁月而巳乃其出入风议。纚纚数千百言。自　天子左右兰台石室外。閟而不传者岂少哉。公圽后且数岁而厥嗣中书君葆佩手泽搜采废遗得什一二于四方好事者刻之嗟乎此亦禁鼎一脔尝者可以知味巳而锡爵间颇闻世懦之论欲以轧茁骫骳微文怒骂闯然入班杨阮谢之室故高者至不可句而下乃如虫飞蟀鸣方哓哓哆公以为文字至有台阁体而始衰尝试令之述典诰铭鼎彝则如埜夫闺妇强衣冠揖让五色无主葢学士家溺其軄久矣自锡爵游公门下公所为文章皆肆意冲口对客立就古辞古事如鬼神输运以供佐使而华富温密卒泽于仁义炳如也。身不出长安门螭头余泚所在成霖故无吻颊鸣悲之怨非两汉三代之书不观。非尔雅方闻之士不友。非咸夏钧天之音不听。故无棘塞诡众之辞。夫天球缀璐陈列广庭大剑高冠班侍左右然后知鱼目之亡光面墙之至困也公壬戌策士有云古之帝王建鸿悳者。必有鸿笔之臣。褒颂纪载。鸿悳乃彰。葢若以自谓云时锡爵忝为公高弟弟子服义未深而公已升为列星故于中书君之请序书以畀之非敢曰知文也 

　　【 文章无台阁气必趋于虫矜鹤鬬之态华色渊心内外双媺此为盛世之鸿篇】 

　　○蠛蠓集序 

　　万恭 
　　谚曰相马失之瘦相士失之贫予读浮丘生所为蠛蠓集葢为之懭恨凄楚云夫生驰心玄邈。玩情典坟。直入先秦汉天厨。咀共哙而嗫其胾。假令校天禄石渠。其所制作。岂不爝然流光。直追古昔。而乃幽愁促迫。身且不容。桎梏拘囚。白日不照。几与盗贼臧获骈首而戮。悲夫。及观狱中诸所上书。所为诸赋。激烈悲怆。又有古先秦汉策士之风。何其隽也。何其隽也。昔卞和氏得璞献之楚文王以示玉人曰石也刖其左足复以献楚武王玉人曰石也刖其右足和抱璞泣王都门继之以血乃剖之果良玉也君子谓卞和氏也智毁其足而存玉生置极刑入之复出之既又入之视□和之刖何啻乃忘朝夕之命方且笙簧屈宋驰骤班马此非所谓毁足存玉者耶然闻易牙初于齐桓公也饭土铏调大羹齐君怒而唾之为之臑熊蹯炙薄耆荐山梁之餐割豢豹之胎齐君甘焉为封万家之邑晋平公始御师旷章英迭奏韶濩齐鸣晋侯左右视弗能竟也变为激流羽商缀宣郑卫扬北里绍阳阿晋侯按节叹曰天下之良工也夫易牙师旷非闇于前而智于后也性投于所随而技变于所嗜也今天下之为齐桓晋平也者岂尠少哉生幸见天日予读生所为蠛蠓集益为之懭恨凄楚窃恐生终其身幽愁促迫殆又甚也然君子宁齐桓之不中不能为易牙之变味宁晋平之不谐不能为师旷之变声何则情志通于寥廓。不可以世俗移也。生向不遇陆五台先生吾恐生之胸不足以当伏锧而生之颈不足以膏白刃也乃幸得遇陆五台先生出之拘▲崭然 
　　囚之中登之词艺之林老且白首获与屈宋班马挺刃而立荷戈而趋即为齐桓晋平所笑而获固巳多矣终其身幽愁促迫夫又何伤也予性特好古而未之能见浮丘生所为如是既悲之则复善而着之 

　　【 匣剑悲鸣具有截水挥空之气】 

　　○蓼莪增思卷序 

　　高应冕 
　　余读蓼莪增思卷益叹孝子之哀情而重嘉良臣之宠光也求忠臣于孝子之门有味乎言哉夫人情有所触。即有所感。有所感。即有所思。故曰悲者不可为欷歔。思者不可为叹息。言有感也。故读屈原传便欲流涕读荆轲传便欲轻生夫岂有所谓哉千古同心一触则感心生焉况孝思无穷尤天性不能自巳者此瑞泉张公所以感皇言蓼莪之锡而增思也公少孤力学每一念则吟吟嗟焉复簌簌泪下不止欲报罔极无由也尝私语曰无父何怙无母何恃父母岂不欲顾复我哉天无私覆地无私载天地岂忍孤我哉吾思夫使我至此者求之而弗得也每一念则又盈盈嗟焉复簌簌泪下不能止暨登第则愀然曰紫泥之函将谁报哉寻授令长职则又叹曰子路负米之言良亦悲哉寻又擢谏垣则又叹曰使吾父母在必教我补衮拾遗正色立朝为骨鲠臣今何赖耶适皇上推不测之恩荣及所亲公出佥宪山东值考满授诰赠之典又捧而叹曰皇恩浩荡哉皇言渊微哉使我父母在当先置冠袍带舄贮华笥诫苍头驰归昌江上使二亲得荣君之赐北面稽首称谢焉庶几荷君恩以报罔极之私。奈何禄不逮养而今地下矣。知耶否耶。皇言蓼莪之锡。能不重增吾思乎。缙绅学士闻公言益怜公忠孝之情咸作诗歌咏叹之属小子序应冕子曰　朝廷褒宠劝励臣子之意岂不厚哉荣者身又显其亲而又推见至隐使时孝思何其恳切周悉如此耶宜公感叹兴思以彰　圣朝尚孝之治亦不能自巳如此所以为良有司则宣仁布惠▲转思转悲 
　　为谏议则宣猷効忠为藩臬台则随在皆以清介气节为时重移孝为忠未可涯涘真无媿臣子之心矣余又窃疑之昔王褒诵蓼莪。则三复流涕。不忍读。公今感蓼莪。则三复流涕。不忍不读不忍读不忍思也不忍不读不忍不思也葢王褒不忍思而公不忍不思何哉读兹卷□当先察其所以思与不思之由。而考其时焉。则公之忠孝不尤彰明较着矣乎。此或公未发之微意云 

　　【 读陈情表而不澘然流涕者其人必不孝吾于斯文乎有感】 

　　○蟠桃图序 

　　薛蕙 
　　大精□纯粹之气。实蕴殊庭。寂寥希间之年。乃生神物。披图按牒。骇耳洞心。想灵异于虗无。得形声于髣髴。如其品汇。可得而言。若夫圆丘之麓。侧出甘泉。增城之巅。藂生建木。金蕋葳蕤而五色。琪树璀璨以三珠。帝女则碧艹分形。天孙则白榆匿影。西昆若木。擢重本于金枢。东海搏桑。扬修柯于日域。八桂成林于炎野。五芒含秀于钟山。标美则环鲜丽伦。核用则迂大弗切。至若交梨火枣。本之则无。沆瀣朝霞。搏之不得。化牛之梓。厄斤斧而为薪。伏菟之松。病雪霜而变石。桃饴岂荫年之药。鹤髓岂续骨之膏。九月入山罕逢威喜。三宿他发罔致玉灵。猥有嘉称。未名真物。肆编深于仙箓。信美丽于蟠桃。历盘古而叵测。迨炎刘而始出。青跗紫裹结根瑶艹之阴。玉袖金盘。献实承华之殿。周穆至而空返。汉武覩而先惊。玄圃深岩。不假开明之守。溺流阻绝。宁余方朔之来。亿万岁之根株。三千年之华实。春秋未远。讵论庄叟之椿。晦朔多更。方哂羿娥之桂。孕元精于无极。冠众瑞于堪舆。绘彼灵柯。颂兹寿母。皜然白首。不戴胜而穴居。烨尔丹颜。怕　谖而右臂。蓬山行药。久陪阿母之游。沧海成尘。重预麻姑之宴。徒効长生之祝。愧无绝妙之辞。 

　　【 学问人作骈丽语亦无花肉媚眉之态】 

　　○潜学编序 

　　陶望龄 
　　黎州征君邓潜谷先生笃学嗜古隐德弗曜着为诗尚书三礼礼记绎春秋通函史　皇明书各数十百卷咸镂板传于世余文尚若千万言编曰潜学藏副未行其高第弟子旴江左公景贤以侍御史持节按浙至会稽从帐中以授郡理何君三畏教谕项君元□校而刻之而望龄受命为序序曰古之学者其术简。其该统愽。其所就精。求之有本。会之有归。如场师种树根茎尺寸。而枝干旉实具焉。夫学以为道而巳。殽为事。事载为文。六经古人之事也。其始特若后世诏教笺疏之章。乐语涂歌之向。方舆职官之志。掌故仪注之文。编年人政之记。太筮稽疑之书。朝家所载。俚俗所传而圣八有以见天下之情以为其精实微眇寓是也所言即所用。所用即所明。施之成务而即谓之道。语之成文而即命之经。道德政事文章之涂常出于一。取之有要。故不烦。为之有方。故一成而后世无以尚焉。三代而降道丧术乖而汉诸儒犹授受一经依以敷言持议断狱决疑于时政治醇固文章尔雅尤名近古如故国旧家之余守其宗器袭其衣冠其典刑气象有足述也道又下衰于是朴学专解诂词家工藻翰儒林文苑画为二辙况暇语道德政事之同异乎　明兴一以经术设科而帖括俳偶所诣弥下弘正间修词家蔚起吐弃故烂更命古学于是古文经义之文又判然为二矣然唐宋巨家取法庀材皆元本六籍金陵眉山辈虽名为文章士而精讨创构其勤过于老宿以故其所著酝涵浩愽往往可诵近之君子其为经义羔雉而巳为古业剽攘而巳其专不及汉儒。以愽又远逊唐宋当治经既不暇古业为古业又不暇求本于六经閧市集潦积。薄流浅佻侻而鄙俭。葢经术艺文之道。至此而交受其敝。潜谷先生据道也实矣然后绎之乎经离经也通矣然后函之乎史肄经史也洽矣然后摛之为文其文意行理遣而命于法疑立万行而余于态庄言雅奏而极于情若茧丝有绪布帛有幅纩有温珠玉有泽葢　明兴以来为六经之文自先生始而景贤氏蚤岁负墙发五业之篇笥聆三长之雅论躬禀度律妙捐罤筌师资所契畅于事业所谓求之有本会之有归于斯乎征焉夫先生教民诏之尊师以示厚也景贤按治吴越身先美化振幽抉隐旌淑治奸所以风厉镌晓其道具至厥有章设动称先师如临之敬严于手泽一出一入每奉以俱而又锓梓布传嘉惠来学俾海内读先生书者覩其大全所以反俗浇薄归之于厚旨甚盛也予高先主之风而悦景贤之义敬为之序云 

　　【 本图驱学究为经生却反驱经生为学究不能不深括帖之憾】 

　　○刘子威先生文集序 

　　余寅 
　　葢昔者尝窃疑之我　国家立隆铄业盘以浩昌殷纶焯起视汉西京不啻百乎过之皇皇哉其精神殽于天地贲于川岳房盎于方域而泄越于吾党谓宜其人上追先民一当作者乃今不过三四公耳汉西京未百年而太史公司马长卿巳雄太若此我　国家二百余年如两公者几人其它若董贾邹枚诸公亦各以其巨奋兴而吾党辄卑之无论夷考之今复几人似诸公者葢吾独以刘先生之为烈然先生能以其西京胜。而又不特以其西京胜。上之若左氏三闾大夫南华老人韩之孽公子举今人所不能诣绝者先生率该之而彬错出之西京而下又先生最胜之余事邪夫世下诸閟记。不足属先生目也。使天上有箓。若霞宫丹甲诸等。先生尽耿诸其胸矣。使地下有藏。若汲冢覆釜诸等。先生又尽耿诸其胸矣。先生奈何不独轶千载胜　夫文亦人难言矣其肇也因体其放也繇充其究也缘化夫文未有不繇初授者也必有砰礴之魄焉。必有诞曼之气焉。必有鸿亢之观焉。必有陵潏之纪焉。必有疏越之步焉。必有纡谲之注焉。然而得之则其赴之疾也。然乃不得之则率以舒也。然而至之则其忘也。然乃未或至之则无犹有图也。刘先生岸然矫直冥心徤志厥力孔肆机倪厚忘壹乎其未之张也总万于翕也微至乎其意忽而电流也锷错而白日寒也其芒骇夺人而不缺啮也神鼎铸而奸怪毕鳞也鳞常飞不可狃也味以剂之故可酌于皇庖称禁御也又可以歆草泽之癯使猎猎不止也声以永之巨不为覆细不为淹立均而出度也既其既矣犹若未杪也顷刻而盈吾意卒归于无也吾观古人善诡而之于诡而辄而无复之善佚荡遂之于佚荡而辄而无复之善托讽遂衍而托于风而辄而无复之无复之是以至之至之卒以一品圣此无他古之人得全于不好兼今之人失全于好兼故今文可镜也。论创始则强。论极势则弱。论穷变则强。论精理则弱。论峭拔则强。论玄化则弱。论??纤裁则强。论洪鼓则弱。刘先生之为烈然也者岂非以前三者备兹四者克宅耶吾又窃疑之今天下率上▲奇正不□论文□干强□ 
　　其曹好曹嘈也嘈然唱以其响使天下亦嘈然奔以其响不顾其泰侵而爽于孚刘先生若罔闻斯辈也修之墨墨宝之仡仡无所缘而为闻于世乃其闻远矣或曰名恶乎薄之今之为标后之为楷也恐不在刘先生是恶睹吾刘先生夫使千载往者与其千载来者论子以为何居当子云时畴识其文者乃今桓生之言信不信故吾谓刘先生千载人不直论我明氏者非苟为诩而巳也夫吾与子之骨恶能待诸 

　　【 落纸有压鲸之势其腕力亦与子威相敌故洗发峥嵘如锦濯蜀江而鲜涤以他水则锦力弱矣】 

　　○李霖寰辽东奏议序 

　　黄辉 
　　予读李公抚辽诸疏喟然曰微公且有辽乎然岂惟辽哉辽之隅泣久矣往闻之边人曰辽无塞以堞画胡耳沙日荒荒马蹄蓬根膻风曀天寒磷昼流犬化为犴骴视路人是时独中虏而既若此矣又况乎祸絓于倭也辽亟虏天下无预以天下救朝鲜辽乃当十二三又为枕席而过天下之师以气息才属之辽而首有戴肩有任腰有絙其不僵者一发耳。所以犹能辽而至今兹者右屯之守坚之也虏视右屯不啻口中之虱然驱数万骑直走三里城下环攻之八九日而不能甘心焉者镇武之捷夺之也假令镇武无功则我益靡虏益进右屯以往可坐而蚕食矣我且不能辽何暇朝鲜朝鲜尽则倭又一虏也更数年无辽矣然则镇武之功。天下之功也。初公至辽辽不能为人公为之请饷辽用有腹请马辽用有足料士训勇辽用有手殊戍于邮辽用有血脉明斥堠严侦谍辽用有耳目核功罪必赏罚辽用有气而公噢咻督励时则父兄时则师帅自为心胆乎其中于是乎辽 

　　○楚游稿序 

　　利瓦伊桢 
　　新安方子公年十有九。而为楚游。不得志归。迨三十而再游。则已称诗。与四方能言之士相酬倡。而会其里人潘景升客楚。子公就之学诗。诗弥工。乃裒其诗名之楚游。而谒诸不佞曰今天下薄游士。而文僎游道日广。意知日益。今天下惟楚不竞。而文僎游楚日久。所入日深。夫家有敝帚享之千金。文僎沾沾自喜。独是编耳。皆楚之赐也。则安忍忘楚。先生其为我序之。以嫮鄙小县。假宠多矣。不佞问子公。子诗所得于楚者何居。子公对曰。楚方城以为城。汉水以为池。组甲被练前茅。虑无中权后劲。折钩喙以铸鼎。戮鲸鲵而封观。可谓强矣。文僎游焉。以治吾诗。而气不欲馁也。楚七泽案衍澶漫楩楠杞梓。金石竹箭羽毛齿革。果布之凑也。商贾列肆。百里。车舟。千里。衣食天下。可谓富矣。文僎游焉以治吾诗。而蓄不欲寡也。自巫峡。瑶姫。江妃。汉女。以来。妖冶佳艳。实萃于楚。靡颜腻理。丰肉微骨。长发曼鬋。小要秀颈。含睇宜笑。美貌横生。于是为激楚。结风。阳阿之舞。为涉江采菱。驾辩。劳商之歌。微辞相感动。精神相依凭。惑阳城而迷下蔡。可谓姣好矣。文僎游焉。以治吾诗。而情态不欲乏也。其居。则有药房。辛楣。桂棘。兰橑。曲屋。步□。层台。累榭。冬燠忧寒。网户朱缀。刻桷而画龙蛇。其服。则有衣。芰荷裳。芙蓉。带。长铗。冠。切云。纤罗。雾縠。阿锡。纻缟。五采。若英。若神仙之髣髴。其食。则有五谷六仞。蕙肴兰藉。灸鹄。烝鳬。臑鳖。炰羔。粔籹。蜜饵。凉酎。冻■〈酓欠〉。宜城。醹醁。恣所择。而无厌。其香草则有兰九畹。蕙百亩。江蓠辟芷。申椒■〈艹困〉桂。留夷结车。薜荔胡绳。秋菊落英。木兰坠露。芳晻霭而袭人。可谓华整精微矣。文僎游焉。以治吾诗。而味不欲薄。色泽不欲枯。追琢不欲??来曼也。楚俗好鬼而重巫觋。祝融重黎云中君湘夫人山鬼河伯。东君司命。国殇之属。蹇修所媒。灵氛所占。须云际而宿帝郊。骑白螭而驾青虬。飘风先驱。冻雨洒尘倏来忽逝。翱游周章。可谓奇诡矣。文僎游焉。以治吾诗。而兴寄物象变不欲穷也。文僎恋恋楚游。职是故耳。不佞骇然曰。异哉。子再游楚。而尽举楚之所有。为楚人者不亦难乎。吾将命四封之吏。闭关而谢游客。而又何敢为子序。使远人生心。子公对曰。文僎之与楚游者。其故实也。耳得十九。目得十一。今资用乏绝。去楚而归。状有愧色。顾其囊中草隆然起。使奚奴负之。无致羞涩耳。先生不鄙夷而教之。他日更为楚游。夫宛委金简。玄夷苍水。使者之所秘也。大酉小酉。周穆王之所藏书也。三坟五典。八索九丘。左史倚相之所读也。江汉之风。列于二南。周文公之所润色也。离骚赋些。宪令屈原。宋王景差之所作也。鸡次之典。蒙□之所负也。春秋传国语。左丘明之所著也。阳春白雪。客之所歌于郢中也。将从先生卒业焉。不佞谢而曰。子前所言哗嚣之美也。子后所言楚之宝也。楚人所愿学而未能也。顾其存者。仅仅二策耳。即幸而得之。既以与人巳愈有何吝于吾子。姑为子序。今所得于楚游者而巳矣。 

　　【 披文相质机杼天成若三十幅共一毂?足骨骹菑薮可规可萭可水可县可量可权】 

　　○陈将军诗序 

　　利瓦伊桢 
　　往予分守虔州今永宁陈将军有容方擢武科第一与之揖让问荅美秀而文读其论策尺牍皆斐然有意以为是少年书生未必优戎寄也明年君成武进士第二人为都护分阃所至有声其在闽时士脱巾而躁蹋郡守门有容跳身出解散之粤西思明诸夷负固不宾兴师问罪猿鸟之径蛇虺之穴虎豹之林山水毒淫甚于饮鸩烟雨瘴疠恶于跕鸢箐棘轧笏巉岩斗绝机弩蔺石吹蛊含沙壮夫动色蹜足有容毅然先登师行千里如袵席上过无敢私民家编管秉秆者其威令如此批亢捣虚前无衡陈诸将多以首虏为功有容所斩馘纔二百许所招降部落八十有七所全活老稚男女一万二千四百司马程功有容复为第一人太史公意张子房魁梧奇伟顾类妇人好女以貌取人几何不失之有容今年有容以其游闽粤所为诗遗余余以按诗三百篇所称引诸名将事其意气发扬。则击皷其镗。踊跃用兵之槩也。其规模儒雅。则朱芾斯皇。有玱葱珩之风也。其格局严整。则师干之试。四骐翼翼之饬也。其词句华藻。则贝冑朱綅。朱英绿縢之丽也。其结构密致。则游环胁驱。阴靷鋈续之工也。其兴寄微婉。则杨桺依依。雨雪霏霏之感也。其神情恬适。则萧萧马鸣。悠悠旆旌之致也兵家诗家若交相为用而两相成矣曹氏父子上马横槊。下马谈咏。傅修期上马击贼。下马作露板。周罗睺执笔赋诗。还如上马入阵。不在人后。史册书之传为美谈。永宁诗可埒古人。其于天下奚啻不负衣食而巳耶。葢自挽近世左武右文而志富贵利达者因是以生规避若吕安国欣有文授王敬则以读书不过作尚书郎令史彼其所为文犹夫俗人耳所为武犹夫老兵耳何当于士君子之林乎以有容集较其行事世安得薄武人。又安得讥文士无用。至令文武如矛盾不相谋也。 

　　【 掞天掷地珠光玉洁之文】 

　　○武试录序 

　　虞淳熙 
　　臣一切竖儒悛悛　上左右横经晳义从容便殿间一再出典试儒人耳则鳃鳃惧无当夫儒臣所事也犹惧无当乃　上顾独谓其师不具文事武备耶来汝某尚出而典试武人从某住某或具体师氏乎然臣乃兹益惧无当夫武人之师吕望臣师见为发扬蹈厉命曰乱臣以俪唐虞叹才难焉夫何叹叹德也德之不诣而发扬蹈厉之巳蚤。臣诚不足以观。况其徒衷不测之心第知胜敌耳无论胜怠胜欲矣七书之外罔识丹书。而窃附师术。以几推毂。臣愚又何以观之。顾业巳被命不敢辞退而受事事竣退而受简序其后则拜手稽手扬言曰于昭　圣武殆书所称作之师者哉当今万■〈宀禹〉谧宁所贤输款易名而徼爵号解辫以问冠履世际升平　主上无所耀其武然圣德英毅间亦引强驺发轩辕逊其五兵至占风候气申固边圉则畴人谢不敏曾未尝命臣等讲读韬钤诵膺扬之诗也是天授非人力也无何而剑挺閧于吴市戟鋋淬于滇池流镝鸣于幽蓟天聪天明若察来以着象者是以七萃九军之杰远迹非熊如风从虎息心豪懻思鬯　皇灵都肄则试弁举关即戎则负兰投蔺乘敌则坐甲枕辔人人干城腹心矣此臣得之骑射者犹未也李广饮羽。不加卫霍。曹彰擗象。名劣羽飞。羊卢抟■〈扌必〉。望绝敖曹。彼其称力宁如称德。及观诸士壮猷奇策。潏乎靡涯。有素书不为深而阴符不为玄者。抑又何雄视千古耶。夫发扬蹈厉。可以教佽飞蹶张。不可以训逸材之杰。非夫　圣武维扬。安所得是材而埏埴之。愚臣伏观化源何敢深疑埏埴之士将庶几幸免于惧虽然臣犹虑诸士窥天测海未尽大观也往　皇上数幸太学诸儒瞿然顾化然而抡材登俊尚惧勿称今此期门材官之流岂其亲炙王度见而知之乎臣忆九年大阅　上诏侍臣叶仁义礼智信庸作歌纪其盛夫五德者德之诣者也。文事武备。于焉衡概臣师得之以冠百王吕望得之以陈丹书存之斯为理而聚之繇于敬是故敬怠理欲。吉凶之门。凿凶门。操凶器。贵从其吉。师中有吉。汝其务之。五者一得。大白遥徙。葢尚父不能毕其▲总是缉熙一脉此太公所以为见而知之 
　　词我　皇上□绎而昭宣之。诸士独得不闻乎。闻之胜怠则无败礼闻之胜欲则无败度。无败之行是为全胜。推毂全胜是为得士。得士者昌。夫复何惧。臣之愿也。尔诸士他日列环卫奉禁御盍相与言上曰高皇帝之置军府。有稽义稽礼稽智稽信五司焉。惟陛下其自得师。彼六王媲于十乱。五者之效也。诸格剑梃销戟铤返流镝成六王之勋明五者之效臣藉有灵宠安问私惧且诸士虎臣自命方取万姓之阽危震慑者而底定之使无□侧独奈何贻臣以惧又不图报称哉 

　　【 主敬之学久蒙腐儒皋比得此洗发始知尚父鹰扬亦从此中得力渭水阴符洙泗俎豆可同堂共讲战胜不独破孙吴之谲且足息洛朔之争】 

　　○五岳胜览序 

　　虞淳熙 
　　管夷吾书载天下名山五千三百七十葢靡不宗五岳云自无怀氏以下登封者七十余君意乃不在游独平子向平所思所期语涉游览冀选胜而娱焉然未覩图纪也近世有岱史岱宗记五岳记游名山记而王恒叔太仆有游岳图文附以异迹质之舆乘桑郦诸家言一日卧游未能周五岳矣况复骋亥步庄运专胜游婚嫁之后哉乃今从杨生尔曾受施存缩地方寸晷五游一何幸也子舆氏有言孔子登泰山而小天下繇斯以谭昊帡所覆吐符降神如昆仑广乘长离丽农广野诸岳俯睇之五拳石耳内而九烟。微而疋练。讵足当河目之四营乎。而黄州孔子之山舄迹在焉。又将之楚收太和纳于岱麓。不乃最胜之遗事耶。蹑一岳羣岳尽赴。圣人览胜之要如此。顾吾目力不逮颜渊庶几见之缃帙则杨生之授是矣夫小天下当亦有方岂必离朱为师吾往读稗书山阳女子乐山而殁瘗久波斯剖其心玉莹作美媛倚栏观山状乐而影彻遂同嵩丘达摩之壁有情无情交涉入固然也惟兹五岳五星五帝之神其精中曰寿逸北曰登僧南曰丹灵峙东曰圆常龙西曰浩欝狩而将军之主胜者并着姓名龙鱼河图可征矣瞑焉■〈目替〉焉神与神游景光内映灵扄运寸岳容绘呈斯芥纳须弥之喻胜不待选而集殆小天下之方非耶受斯方也者即倒绛囊投真形圆安问楮素苐混混野马间京尘市尘醉乡温柔之乡移塞虚白曾不若披图采胜问程杨生之足浣黄埃涤缁氛矣余亦混混者车生耳蓬生心即闽中五岳不窥比仲舒之园恃▲风烟缭绕 
　　胸中向无五岳。申甫百灵。宁遐遗我。倏入此帙。类陈季乡之入寰■〈氵羸〉图将杨生为终南叟叶舟导我耳帡覆下讵少我辈人。作游侣。不寂寂也。 

　　【 昆仑顶金瑟玉箫更有千岁桃花香来破鼻】 

　　○拟庚戌会试□举录序 

　　王宇 
　　今上庚戌秋羽林材□暨诸郡国良家子复届武试集阙下上俞司马请如格试骑射巳又进不失正鹄之耦若而人命臣某等发策视所置对甲乙之既籍百二十人以献醮当在臣夫今跗注君子所牢骚不能平者非惟文法之密与文吏之尊耶考之兵家言将自智信仁勇廉以至卒伍车骑攻围进退其因天用地莫不有法是法者将所自出也当草昧初英雄群起。其不安于粗耰。志宁可知耶。一旦俯首受事。称爪牙。授单旅。倘不提以三尺。则何道以屈群力。迨武功定。文教兴。吹箫屠狗辈。咸用□谢。而后世振与玩皆不可知。振虞过黩则无经。玩虞过薾则坐削。而纨袴世冑夫。且为括而蹶。为陵而溃。则何若设衡悬度。牙错钩连。一付诸文墨之吏。绳其步趋使奇不至窃衔庸有所赴的以长得震迭敉宁之用则文法文吏何负将哉且姬吕二公皆开周元老也以彼周礼郁郁丹书炳麟而鹰扬斧缺武节烂然其后吉甫归镐张仲为宾樊侯城齐吉甫为诵此以知文种武植。原▲□言一何奇 
　　无轩轻。登坛乘障者无亦实有所缺失。以欿法中轶法外而补苴弥掩之不暇。文吏因而持之。则过有所分矣。偏轻重之极无不返者今障鄙多虞兜?牙?金?吐气比者辽左匮弱　天子注意武功诸士适丁其际政使奉国家所立法为凖。庙堂所立监为师。无事投醪。有事援鼓。戎索无偷。军实必讨。即一切擎曲无所用。其谁敢苛焉以速官谤。则奉法有状而自竖不瑕也。且虏骑薄都城鸣镝几及甘泉宫非　世庙时庚戌耶建夷之跋扈也赖首之鸱张也卜虏之首鼠也虏运即不盛而且萌矣朝鲜之役大创未复琉球见吞闽海震邻要以释外惧毖内修是敌国外患所为有益人国家诸士岂无抱不必然之虑思奋发为天下雄且今兵空于伍饷空于储非殚力图新势必不振而或谓天听弥高邀旨实难不知古有收合二邑复七十余城偕往三十六人下五十余国或出猎焚积因敌人粮或约众胜敌以家赀赏者皆何人哉。夫逢时籍资以立功树绩。犹顺风呼也惟至牵掣枝梧之际???披捣保聚之奇是文法之不能絷而文吏所不▲真正英□定露□□ 
　　及缚者熊罴之士。不二心之臣。其或计及此矣。 

　　【 先生之言非为银不律解过正欲金镤■〈金辜〉有以自建耳今疆埸多警岂容债帅借文法以自覆耶】 

　　○竹箭编序 

　　屠隆 
　　竹箭者吾大越之羙也吾大越实以此驾劲吴王君者吴人吴人名编则曷不取彼菰芦而掩吾竹箭为王君葢尝游越绝而遂掩之也君发蛇门由御儿港东渡钱唐取道西陵然后浮甬东出海门望三神山而归复遵会稽立马百帆秦望之上慷慨吊范蠡计倪诸君皆不在而所谓竹箭者独蓊郁如昔于是感而欲掩之也以君磊块发为丽辞吐为佳言是宜早致云霄鼓吹人代乃夷光卒于浣沙郑旦终于采葛亦足嘅矣逞其雄心跨越江海既以挢举菰芦间又欲掩吾竹箭而有之嗟乎君欲良奢矣虽然吾大越有物。赤堇之山。破而出锡。若耶之溪。涸而出铜。雨师洒扫。雷公击橐。蛟龙捧炉。天帝装炭。太一下观。若是者君能并掩而有之耶。有之则仆请以一矢从公出云门寺射虎南山矣 

　　【 疏宕浏丽号幽吹而霭春云】 

　　○舆图要略后序 

　　屠隆 
　　夫古今之所以欲知舆图形胜者大要不过四端帝王定鼎也英雄经略也将士战陈也高逸栖隐也帝王定鼎欲据形胜占王气扼险要制万国立子孙万世不拔之基至重且大也周都洛邑天地之中阴阳之交会道里之适均玉帛攸同筐篚辐辏信王者之都也然议者以为洛邑广衍无名山大川之限四面受敌有德则易以兴无德则易以亡故汉娄敬说高祖从洛阳徙都关中关中金城千里天府之国左殽函右陇蜀披山带河四塞以为固卒然有急百万之众可立具阻三面而守独以一面东制诸侯岂惟娄敬张良亦有之当时持别议者又言周王数百年秦二世即亡安在其为金城天府此亦似有理哉其后符姚都秦秦之山川险要非有改于昔也而皆不如汉之长久推斯以谭帝王之保世永业。或者有不尽繇于定鼎者耶。汉唐都关中当时土风物产盛于西北江淮吴越尚属边夷故都秦雍为便乃今则雍州瘠荒无复往时长安之盛而东南风气日开生齿日繁货产聚于江海财赋甲于天下若都关中则僻在西垂地阻关陇东南辽远运道不通吾未见其便也建康王者之都昔人谓钟山龙蟠石城虎踞郁葱王气自秦时凿之厌之亦东南一大都会然僻在江左难以经营中原六代偏安皆不能混一天下是则然矣而我　太祖实自金陵混一区宇则知六朝之偏安良由人主之无远略非地形限之也北平虽称天险世沦胡虏俗染腥膻若非我　成祖始封于燕万年定鼎未必决于此地自　成祖徙都都城雄坚▲是破堪舆之说 
　　皇居壮丽北控沙漠南带青徐山川增奇基业永固烈矣盛矣然愚窃以为边界堡塞密迩虏庭胡骑长驱朝发夕抵居近虎穴地邻龙湫当其全盛虏贡市纳款不敢生心万一奸谋叵测能无剥床萧墙之忧乎大都帝王有道纲纪修明威令宣布则虽奋迹徒步不阶尺土可以肇造鸿基僻处遐陬全无形势可以弹压疆宇不然揭竿斩木可推殽函攀树缘崖可度蜀道险不足恃也历代帝王其祖宗以徒手取天下而其子孙往往以天下输他人古云在德不在险▲亦堪■〈木巳〉忧 
　　尽之矣英雄经略。昔吴王夫差拥吴都茂苑之盛。擅江海鱼盐之饶。控水犀鱼肠之利。统艅艎舳舻之师。国富兵强。雄视天下。越王句践败亡之余。仅存残喘。甲楯五千栖于会稽。此其大小强弱之形。相去何如也。卒之夫差以奢淫亡吴。句践以忧勤霸越兵力果足恃乎秦始皇仗雍州形势。并吞六国。统一四海。自谓千万世无穷之业。一夫作难而七庙隳。沙丘之骨。犹未寒也。项羽独据徐沛江淮东南要地。置沛公于西蜀。限以巴江。阻以栈道。西楚霸王之业。屹于泰山而四维之矣。然而蜀兵一起。还定三秦。席卷天下。汉龙兴而楚猴灭。何其反掌也。吴王濞当天下精兵处。采山为铜。煮海为盐。享国富饶。连合七国。其锋不可当。亚夫奋臂一呼。诸国散走。奚翅发蒙振槁哉。乃若熊鬻之开楚也。柏翳之启秦也。泰伯之肇吴也。诸葛之治蜀也。窦融之保河西也。刘虞之抚幽州也。王猛之理苻秦也。张轨之据西凉也。李雄之君蜀汉也。公孙之守辽东也。钱镠之总吴越也。皆斩荆棘。披荜露。立纲纪。布恩信。化畏涂为乐土。易弱邦为强□。□伐被于当时。声名垂于后世豪杰经营何择于地乎开天辟地疆理九州岛岛其最大者莫如神禹四乘所至无遐不到无危不涉无幽不探无险不扪山川郡国与图扼塞悉了了而罗之胸中作为禹贡一书犂然指掌豪杰有志经略乌可不考镜地形土风括其梗概也大扺西北风土硕厚。其人物敦大而淳朴。东南风土清弱。其人物韶秀而轻俊。此其大略也。秦晋雄险。其人壮悍。燕赵强大。其人慷慨。齐鲁庞厚。其人椎朴。河洛中土。其人冲和。巴蜀险阻。其人峭利。江淮澎湃。其人儁标。徐沛战场。其人刚猛。荆楚广腴。其人迅快。三吴秀润。其人华浮。越国吴风。其人近靡。豫章瘠土。其人俭陋。七闽饶沃。其人腻柔。交广炎州。其人漫散。滇南辽远。其人闲适。贵竹僻绝。其人质野。葢土风从古如此。乃近代以来地气稍变。燕齐秦晋之间。向称庞厚。近则朴渐趋华。拙渐趋巧。脂韦妙捷。有东南人不能窥其藩篱者。而东南间或有直戆西北风。又不可以执一论也。晋之平阳蒲坂。秦之雍岐。经尧舜后稷公刘之后。今不复见有帝王先圣风。而咸阳渭水。▲□风会淳漓之变 
　　亦无复秦汉旧时富盛。洛邑天地之中。今其人民亦不见冲和秀雅。独以椎胜耳。齐鲁仲尼之乡。文学其天性然。太史公尝言之。今何寥寥也。燕赵自荆卿高渐离后。多慷慨悲歌士。近亦无有。而吴越在高周时号为断发文身蛮荒之地。不与中国冠带之盟会。今诗书文学。遂以彬彬秀甲天下。特嫌其文胜而稍不实耳。闽楚文学顷亦有吴越风。殊不似当时所称蛮俗。固知风气有时而开习俗有时而变也沛砀徐淮间。亦　国家承平。久不用兵。其人不习战鬬。勇悍沉鸷之气亦减。而浙自嘉靖时被倭患惨酷。士卒稍稍练习武事。今遂称浙兵。吴从倪瓒顾瑛文征明祝允明以来。诗画器玩清雅风调甚盛。闽自考亭豫章自新建过化。士大夫往往好谭性学。乃知前人风烈近则渐摩远则湮散自然之势也。善为治者因势而利导之故风土不可不知也将士战争必相地形险易某处平衍可以布阵成战某处深阻可以藏机设伏。某处高阜可据成建瓴之势。某处雄壮可守立坚壁之形。某处为首尾当乘要害以制敌人。某处为腹背须置奇兵以防冲突。某水通某川可以顺流可以决灌。某路达某地可以潜渡可以直抵。某处之人长于某技。勿以我短而犯其长。某处之人短于某技。宜以我长而挫其短。荀卿曰齐之技击。不可以遇魏之武卒魏之武卒不可以遇秦之锐士秦之锐士不可以当桓文之节制桓文之节制不可以敌汤武之仁义言兵以地殊也鼌错曰上下山阪出入溪涧险道倾仄且驰且射风雨罢劳饥渴不困此匈奴之长技也平原易地轻车突骑劲奴?月长戟射疏及远下马地鬬剑戟相接此中国之长技也言技以俗别也陆战之能。南人不如北人。故王玄谟败于滑台。水战之利。北人不如南人。故曹操困于赤壁。三面可守。一面制人。故养人卒并六国。出可乘胜。入可阻险。故汉高昭烈卒成帝基。不径入关而先据陈留就积粟。郦生所以佐王业。将渡河津而略南阳下宛郡。张良所以开帝基。西筑甬道。属大河以拒楚军。东屯巩洛。守敖仓以示形势。四百年炎祚规模宏远矣。陈余不阻井陉之险。故韩信得斩余于泜水。吴王不守武关之隘。故亚夫得破吴于殽渑。陈豨不据邯郸阻漳水。故军败代地。英布不取吴楚并齐鲁。故困蕲西蜀。汉不塞阴平之口。故后主降于邓艾。梁人不收采石之渡。故武帝困于侯景。战阵之在先据地形也尚矣是以萧何甫入关而首收图籍知天下户口阨塞识先众人功高诸将以此也高逸栖隐或不受国君之征聘养志山林或脱迹尘世之浮荣专修性命或借山川之映发抒文藻而品题故大禹有山海经。周人有越绝书。郦道元有水经。东方朔有十洲记。汉人有三辅黄图。王子年有五山记。周处有风土记。王存有九域志。杜光庭有洞天福地记。真诰有金坛林屋记。盛弘之有荆州记。常璩有华阳国志。徐灵期有南岳记。程大昌有雍录。近世有方舆胜览。一统志。名山记。由赤县神州以及大荒之外考究载录之详矣一丘一壑石隐终身者足迹不必徧九州岛岛居室不必托五岳昔人讥支道林云不闻巢由买山而隐是也然无论名山洞府通都大邑遐陬僻壤但有圣贤豪杰。名人高士。孕育栖托者。故宅旧迹。往往历千百世不可磨灭。而古今鸿章佳什。勒石摹崖。流辉山川。照耀天地者。亦若为神灵呵护。垂之无穷。一瓢一笠。踪迹所寄。不过名山片石耳。而后人必指之曰某山某高士之所栖隐也。某山某名贤之所经游也。某山某文人之所题品也。而栖真修道飡霞绝粒之人。亦多择洞天福地而居之。抱朴子谓小山僻地乃妖邪所凭怕妬人成道而思娆害之惟名山洞府正神掌治好助善人护法卫道故修道者所宜隐处洪崖居西山。匡俗居庐阜。广成居崆峒。浮丘子晋居嵩高。马明生居东岳。龙威丈人居洞庭。魏王子骞居武夷。真武居太和。司马季主居委羽。张辅汉居皂合。皇初平居金华。王玮玄居林屋。羡门子居蒙山。沈文泰居九嶷。周义山居金庭。王褒居阳洛。何侯居苍桐。王进居马迹。葛由居绥山。平仲节居括苍。茅真陶都水居句曲。王子年居倒兽。刘纲居四。明许远游居悬溜。萧子云居玉笥。孙登居苏门。徐灵期居衡山。单道开葛稚川轩辕集居罗浮。孙思邈居峨眉。侯道华居中条。罗公远居青城。闾丘方远居大涤。钟离云房居终南。张紫阳居王屋。陈图南居华山至人成道度世皆有胜地神明相之上帝命之亦缘也数也夫建都也经略也战阵也在世之事也栖隐也出世之事也之四者皆有资于舆图舆图乌可不研讨也萧相国之收图籍。专为治世用。王子年之记五山。东方朔之记十洲。陶景弘之记金坛林屋。杜光庭之记洞天福地。专为出世资。合而言之者不佞也夫出世而或抱治世之略在世而存出世之心如是而后至人其几乎 

　　【 罗神州于指掌绘物状于毫端参时势而为言可以经文可以纬武】 

　　明文霱卷之三 

　　●明文霱卷之四 

　　武林刘士鏻羽石父评选 

　　序四 

　　◆序四 

　　高以达少参选唐诗序 
　　骚苑笙簧序 
　　合奇序 
　　岳王祠志序 
　　张氏纪畧序 
　　徐文长逸稿序 
　　颂节录序 
　　淇园序 
　　纪修苍浦园序 
　　姚孟长洞庭诸剎记序 
　　题徐大津制义序 
　　听草序 
　　王季重游唤序 
　　奇女子传序 
　　玉鸳阁诗集序 
　　卧游清福编叙 
　　王秋澄先生文集序 
　　游莫愁湖序 
　　史记序 
　　诸子序 
　　吴两阶文草序 

　　○高以达少参选唐诗序 

　　屠隆 
　　世之推英雄率卑诗曰士挟日月提雷霆鼓铸六合而成巨人名则有山河大业在安事诗诗即工如李杜高阳徒尔余谓推英雄言良是而未尽也夫诗者技也技故其道不尊令明王在宥以斗大印置豪杰将相仲尼南面颜曾列坐而进退两庑下贤人黄帝巨鹿之战光武昆阳之师两军相持长戈互云急矢▲□鸿戏□ 
　　如雨当其时诗固无毛发用措大持一诗向屠沽儿市杯醪片脔辄唾之不顾何如阿堵乃济日用夫诗安能与死龟之壳败皷之皮同价哉而学士大夫往往不废者何。夫天地之生物用风雷雨露尔而不废云霞夫云霞何用之有万物之生用牛马鸡狗尔而不废麟凤夫麟凤何用之有醍醐甘露。雪藕交梨。无疗饥之益。而有消烦之功。世并珍之诗于道不尊于用无当而千秋万岁不废故不尊之尊蔑伦。无用之用滋大。市杯脔则不如阿堵。济日用则不如皮□而舒畼性灵描写万象感通神大或有取焉。昔者赵简子梦之帝所听钧天广乐。李王孙木鬼耳。帝且召而赋玉楼焉。故知帝亦贵诗也仲尼手删三百篇鼓吹人代矣。而又自为倚兰龟山诸操。金石其声。故知仲尼亦贵诗也西王垂白云之谣。真诰着云林之什。伯阳平叔谭金丹大道。何与于诗而语语节奏。故知列真亦贵诗也大觉金仙修无上了义。即山河大地无所不空。乃其所为偈赞居然诗也。故知竺干先生亦贵诗也泗上亭长。平生以马上自雄。拔山扛鼎之夫。▲堪作诗家鼓吹 
　　即剑术且薄而不为。而为诗大风之歌。跌宕哉。虞兮虞兮。又何悲凉哉。隆中抱王霸之资。于人世固不屑屑。而犹托之梁甫以吐其风云之气。古壮士英物何尝不贵此道。独所谓推英雄者贱焉。渠亦无乃度才量力而曲护其短邪。夫诚自掩也何贱之有诚贱也又何掩为学士大夫之贱诗者代不乏而其称诗者亦代不乏乃诗自三百篇汉魏而下独推唐唐以诗登士士弗工诗则弗登故合山川之灵而毕其力以趋之有林卧读书数十年而后发之为诗者。取之千秋而收之词组。索之人外而得之□前。构之累月而成之晷刻。当其思涩呕血刳心玄鬓蚤白当其神来心旷气爽凡骨立仙略而读之则山川花月机杼有限徐而味之则飞云流霞意象无穷故语山川。则躁竞之意烟消。谈放旷。则郁结之胸雾散。洒以凊凉。则内热者饮氷。煦以浥辞。则苦寒者挟纩。赋边霜。则征夫霣涕。咏闰月。则思妇动魂。烟疾雄深。则风雨骤至。妙诣玄解。则神物下来。是唐人之所长也后世毕一生之精神于帖括以应有司何暇诗及吾成名为之未晚一旦进贤加首辄抗颜而称诗一篇甫出赞者巳在旁何其速肖也虽有瑕瑜曷由知乎古人读书数十年。以全力而凝神于千秋。今人生平未尝从事。以枵腹而求肖于一旦。又何怪诗之不古也。唐人诗如明月松间照清泉石上流野旷天低树江清月近人雨中山果落灯下草虫鸣夜静江水白路回山月斜此似常境常谈究其所以非腹有万卷胸无一尘者不能办奈何轻议诗哉楚高以达先生所选唐诗余得而卒业焉精且备矣昔高廷礼氏选唐诗品汇备矣而太滥约而正声精矣面多遗至李于鳞选更加精焉然取悲壮而去清远。求峭直而舍婉丽。重气骨而略性情。犹不无遗恨焉。先生所选精且备矣譬如鲛人入海所得皆珊瑚木难洵英灵之府哉先生为人耿介高旷风尘表物于世无所好而好诗宜其鉴裁玄朗若是后之学诗者请以兹选为宝筏可乎 

　　【 峨眉积雪阆风蒸霞】 

　　○骚苑笙簧序 

　　汤显祖 
　　太史公以屈平正直忠智以事其君信而见疑忠而被谤能无怨乎离骚之作葢自怨生也国风好色而不淫小雅怨诽而不乱若离骚者可谓兼之矣嗟夫此有道者之言也天下英豪奇磈之士。苟有意乎世者。容非好色者乎。君父不见知而有不怨君父者乎。彼夫好色而至于淫。怨其君父而至于乱者。则有意乎世之极。而不得夫道者也。至于宋玉景差之招魂贾谊之吊屈虽废兴异时有所愤恻迫发于其中一耳。厥后招隐哀时思沉调急先汉之人能为楚声余则赋而可矣故赋者骚之流而微异者也榆林杜君韬武以武爵贵介公子躬上将之姿而好左徒之业为五岳游楚词山中吟数卷名之曰骚苑笙簧其自序则以屈原离放伤悼家国有所不平而身当国家盛际信而蒙信忠而见忠无牢骚伊郁之思有潇洒优悠之致引模拟义宜与骚远原其摅怀述志时而放言独往亦未有远殊也诚有然者羽人乘游则阆风昆仑之轨也餐霞兰生则云中堂下之思也次第有作靡不流离炫烂窅藐偃蹇就中辞义曲致宛为正则之遗葢无所好而自不至于淫。无所怨而自不至于乱。至其音清节和。无携无逼。真有气逐指而成笙。思在口而为簧者。殆非悲笳横吹之助与。予有概乎此风雅之道息声貌流绝屈大夫独与其弟子依诗人之义隤源发波崩烟决云。为千秋赋颂弘丽之祖文则盛矣。当其时尧舜道德之纯粹。未得为怀襄用也。言杀张仪止王无西而止。顾是时楚独无将其将唐昧景鈇辈战死。武安君且来。屈子之材诚用。固▲屈子心服 
　　亦未能当也。葢文盛武不能无衰。赖封疆之灵韬武从容词旨。有墨卿文士所逊避者。至其登坛秉麾。镇虏禽敌。居然宿将风。以一少年公子而文武兼盛。谅非有殊绝于人者不能。将万里一疆。神明倍强。古之所难。今之所易与。夫战怨事也昔人有临阵必先被发吽天抗音而歌左右应之歌毕然后进战其气然也诚得骚之意而行之悲恻排荡慎悁喷薄驰而入三军之中援玉桴兮击鸣鼓诚既勇兮又以武要未足为儿女子道也或曰韬武积精于道于骚所为托▲沉激似骚 
　　远游而含朝霞者如将遇之若然则韬武固异日之庄骚也兹之笙簧殆剑首之一吷也予何足以称之 

　　【 王微有云文情不怨思则流淡无未此文可以怨矣】 

　　○合奇序 

　　汤显祖 
　　世间惟拘儒老生。不可与言文。耳多未闻。目多未见。而出其鄙委牵拘之识。相天下文章。宁复有文章乎。予谓文章之妙不在步趋形似之间自然灵气恍惚而来不思而至怪怪奇奇莫可名状非物寻常得以合之苏子瞻畵枯株竹石绝异古今畵格乃愈奇妙若以畵格程之几不入格□家山水人物不多用意畧施数笔形象宛然正使有意为之亦复不佳故夫笔墨小技。可以入神而证圣。自非通人。谁与解此。吾乡丘毛伯选海内合奇文止百余篇奇无所不合或片纸短幅寸人豆马或长河巨浪汹汹崩屋或流水孤村寒鸦古木或岚烟草树苍狗白衣或彝鼎商周丘索坟典凡天地间奇伟灵异高朗古宕之气犹及见于斯编神矣化矣夫使笔墨不灵圣贤减色皆浮沉习气为之魔士有志于千秋。宁为狂狷。毋为乡愿。试取毛伯是编读之 

　　【 输泻跳??戚之势汹汹如崩屋】 

　　○岳王祠志序 

　　汤显祖 
　　越有忠佑祠者在臬司焉祀宋武穆王岳飞也司故王宅王亡以为太学元以为司而祠王其东祠宋孝宗之为也祠志为册六凡王所自为文与其时至于今所以荣哀王者尽是梓而存之司庶拜王祠下者貌而既其实云王之勇于忠孝其天性然斯志也其以资世之感怆流涕指发岂有间然者哉予独怪王以大将之才。为战将之用。而用益以不终。当时无将将者。然则若肃代之将李郭可与。曰韩蕲王可以并郭而王贤于李高宗之资。不能为肃若代。亦其势然。蕲王逸而鄂王拘。非鄂王勇而蕲王智也。鄂拘蕲乃逸。蕲逸而鄂之拘不免矣。肃代虽疑其臣。不得而诛之。外多大藩。帅或以为名。如李司徒召之不来矣。终不能有加焉。王之不肯为李。亦势然也。或曰王何不竟灭虏而朝附于人臣出境遂事之义此不然也。观金起时。其君臣父子叔侄将相之间。皆意念深毅。经畧雄远。非可猝猝乘弊而竟者。且其时诸将并以诏还。王以偏师济乎。夫王以归而死。得为世所哀怜。佻▲凝如断□ 
　　而■〈逞，山代口〉。王之为王未可知也。王所谓进退维谷者与嗟夫有高宗以其宅为官故有孝宗附其官为庙王为人不可知神而后知之也虽然孝宗时而王在犹之不能用王葢孝之不能为代。亦犹高之不能为肃。何也徽高在。高与孝虽有志。势皆有所不得行若使徽得幸蜀高孝为亲父子高总国而孝抚军滔然无疑画河南北之地以与诸将所克王收其全以俟此亦高孝之所欲为也势不能也嗟乎古今相吊岂惟高之于王而巳哉予志而悲之聊以告后之将将者 
　　▲是真正读书人 
　　【 具此手眼纔堪尚论古人】 

　　○张氏纪畧序 

　　汤显祖 
　　晋人有言。比来离别。常数日作恶。余为宽言之曰。生别犹可。死别何若。年过耳顺。愈不喜逆。戒客幸无以悲伤事相闻。即世间悲伤文字。亦不必见也。何也其叙述世家坎坷流连。乃至若数冬而不遘一春。恒夜而不经一旦者。固却无视。视亦不竟。早衰恐神伤也。属者。客乃以昆山张元长所志。六世以来行畧见示。则有不忍不视。视而不忍不竟者。竟而去之。去之而复在在几阁间。悱恻慨叹。一月而神弗怡。客曰。夙若某若某者。皆尝述其世家以烦子目。未见子不喣然而艳也。读张氏畧而泫然伤之。太比于人情与。余解之曰。固也吾亦世人耳。世之所喜。吾得不喜。世之所悲。吾得不悲。且彼其家男子而世缨组。妇女而世袆翟。外内休融寿考咸遂。何德而至斯张之世德讵远于斯与。何久瘁而不艳也。客曰何如曰其六世祖道瑾起于赘壻。立而与妇愿归孝弟力田。以有其子德声为县从事。辄自免。自领赋万石以休共同人。迂骑而□少妇之涉者。岁晚则与妇方浣枲纫缊。以衣里中茕孺。广糜饵以饲囚有德者矣而子诸生唐文乃二十二岁而死。且死衣冠强起坐使畵工传之曰。后人庶知吾赍志以殁乎。妻为卢节妇也。抚其子抑甫六岁。时秋夜起见月华云成五色。蔽天。呼母卢起视惊喜。令儿整襟肃拜。见短发萧萧印月下。恸欲绝。为述亡考读书时事。相抱痛哭。而云中鹰声裂然。嗟乎闻此而有不泫然者情耶。抑甫为诸生。巳复弃去。而其妇晋孺人。岁祭扫。必戒必泣曰。先姑有言。儿孙奉养有尽。但绿杨纸钱。年年如故。则儿家之祥也。至抑甫▲□然 
　　有子诸生宗翰能文章有当世之志。幸乃五十二而贡于乡矣。终六十二而不受一命之荣。妇季行年八十矣。而为其子食贫■〈糹辟〉纑。不能自休以殁。此岂不足悲乎。生子也才如元长。发舒五世之郁。伊将是焉在而为诸生且五十年竟以病废。至云母子之间徒以声相闻者十四年。母病时以手按母肌肉消减。含泣大恐。而母夫人犹喘喘好语曰。恨儿不见吾面。犹未有死理也。斯语也。闻之而不亦悲乎。天下有目者皆欲与元长目不可得矣有子铁儿而殇有女孝仲秀▲惨不忍读 
　　慧端婉。晓书传大义。所谓闺阁中钟子期也。为孟家妇。几年而复殇。天之困元长也。不愈悲乎。凡此数端者客以为何如也。客曰。若然诚悲矣。安知今所云世家者之先容愈张氏。而张氏后乃终不如前数世家耶。夫冬之必有春。而夜之必有旦。亦天道也。子为嘻然久之。曰固也。语不云乎。天不可与期。道不可与谋。元长且置无悲。需诸季之后。幸乃如客言可也。 

　　【 哀气激于天末悲风送之水涯】 

　　○徐文长逸稿序 

　　王思任 
　　文章之托生与人无异有从天而下者有从星辰岳渎而降者有仙佛度世者有神道转轮者有龙鬼精怪投胎吐气者天之文大而近星辰岳渎之文奥而尊仙佛之文旨而导神道之文肃而凖龙鬼精怪之文奇而幻吾以五经窥之易如天。书如星辰岳渎。诗礼如仙佛。春秋如神道。而龙鬼精怪之文。跳梁侁侁。每见于诸子百家。葢此数族实出一冶。虽带乹坤之驳气。而原夺乹坤之间气。正未易材也。三代以前不▲吴钩新□光芒不可逼视 
　　可考吾于短长时寻屈原寻列御寇于汉唐下寻王衰寻扬子云寻维摩诘寻李贺寻韩柳寻王荆公于明寻孙大初桑民怿卢次楩王稚钦天池山人徐渭渭之才更刁悍尖湍欲据诸公之项而锥其颊口无旧唾不少讥呵目不再览每多盱放又性癖洁阴瘠不爱钱贫即鬻自所书畵得饮食便止终不蓄余钱不惧死甚至感愤狂易槊耳镶囊终不死不喜富贵人纵飨以上宾出其死狱终以对贵人为苦辄逃去与不如公荣者饮即快卒然遭之科头戟手鸥眠其几豕接其盆。老贼呼其名字。饮更大快。一有当意。即衰童遢妓。屠贩田儓。操腥熟一盛。螺蟹一提。敲门乞火。呌拍要挟。征诗得诗。征文得文。征字得字。见激韵险目走笔千言。气如风雨之集。虽有时荣不择茅金常夹砾而百琲之珠连贯沓来无畏之石针坚立破英雄气大未有敢当文长之横者也。文长意空一世宁使作我莫可人知绝不欲有枕中之授亦不乐有名山之封故所著作随付随佚袁中郎从陶周望架上得其阙篇等集一夜狂走惊呼拜跪业已梓播人▲□风人阵木甲□殪 
　　间而张文恭父子雅与文长游好闻见既多笔札饶办其孙宗子箕裘博雅又广搜之得逸稿分类如干卷读其文似厌薄五侯之鲭。独存蔬笋之味又如着短后之衣缒险一路杀讫而罢读其诗点法例法托法藏法漉趣织神每在人意中攘脆争可巧迸口头必不能出者而文长一语喝下题事了然读其四六在黛眉淡骨之间读其隐字对偶诸技以天成者佳以人胜者逊通方言者佳以越语者逊总之灵异立成爪发皆矗予断以龙鬼精怪之文起文长而署之应以牍受为我楚舞。饮八斗而醉二参也。是集也经予雠阅者什三予有搏虎之思止录其神光威渖欲严文长以爱文长而宗子有存羊之意不遗其皮毛齿角欲仍文长以还文长谋不同而道自合海内愿沽者众其必有以处兹玉也矣 

　　【 风入蹄轻绝尘而轶如艮骥之躏崇期】 

　　○颂节录序 

　　王思任 
　　可以死。可以无死。英雄豪杰自知之也。英雄豪杰一死不足了其事。则可以无死。其事巳了。而死至则可以死。孰为英雄豪杰。孝子也。忠臣也。节妇也。一也。使必以一死为贵。则死而死矣。何济人世事。股可常刲乎。何以医久病之亲。肝可多纳乎。何以感不痛之主。一为未亡人。而遽投缳拒饮。不顾馁人之鬼。斩人之胤者。儿女子一时情至之事也。速途负重。毕世茹荼。彼不耐也。英雄豪杰知之而不为也。历阳马太母以杨继杨归月塘文学。年方蒨而文学死。太母抱杨之二子哭于庙。抱巳之一子二女哭于堂。是时大官之后。忽焉中落。瞰室恒于斯。生戎恒于斯也。太母曰惫矣。吾死则一子二女子亦死。即不尔。无人视庐墓。前二子亦死即天不尽祸马氏。留数人视息。不绳祖武。不读父书即不死而亦死。吾一身为马氏之母。为马氏之父。为马氏之师。为马氏中兴之主。为马氏稽核之督。为马氏御侮之臣为马氏奔走之仆。不独马氏妻也。不独为马氏也妻者而后可以不死。而后五十▲如风鼓橐如水扬波 
　　年之中。庠其前子。饩其子。又衍而蕃大其子之子。于是腾仲乙卯来乡枝辞太母恍然一快。默自语曰。祖武父书。将在此辈。不独是儿姣慧也。臣心巳完。臣力巳竭。可以报月塘地下两杨相见矣。而后乃澘然送之也。而后可以死。至于栢舟之闾。王言炳赫。黄鹄之吊。名公琰琬。腾仲跃然于前。绳绳未艾。而茁茁甫萌也。太母以为极不足侈事。吾家世贞节。何藉于此。亿万子孙。但愿为福将。不愿为勇将。但愿为良臣。不愿为忠臣也。而后知太母真英雄也。而后知真英雄死方不死也 

　　【 天冶通侻想见东阿跳九舞蔗时】 

　　○淇园序 

　　王思任 
　　天下山水。有如人相。眉巉目凹。蜀得其险。骨大肉张。秦得其壮。首昂须戟。楚得其雄。意清态远。吴得其媚。貌古格幻。闽得其奇。骨采衣妍。滇粤得其丽。然而韶秀冲停。和静娟好。则越得其佳。故吾越谓之佳山水。吾郡中误有八。而蕺最宠绝。众玅绕环。似百千万名姝。抱云笙月皷。一簇太真者。佳至蕺观止矣。蕺腹有招提。是吾家逸少宅。而肩顶间为相国吕文安祠。诵古栢行。祠下低徊不忍去矣。文安孙美箭氏。羮墙之暇。薙芜扩隙。构园读书。颜之曰淇园。成而逊予叙。叙曰。凡功名富贵有不难满圆人意者。而唯山水之缘。定多缺陷。生长平原。一望天尽。鸠石寻丘。穴沟借潴。回思本来面目。则不快。远者百里。近者数十里。一时命驾。三日聚粮。至则轮饥蹄渴。酒涩肴枯不须兴尽先懊初心则不快。诸人游饮之趣。吝于日而侈于夜。侨于外而便于家。夕阳将下。众志渐苦。点检招摇。城闉杂沓。有如市罢归来。则不快。家在山中。四围裩朿。听鬼愁风。因虎逃月。则不快。而峩峩兮登天。而沉沉▲语语惊异坠碎昆仑王琖 
　　兮入渊。天青日白。洞疑虚愒。时有性命之念。则不快。山水宜人。市居荒落。修琴买药。引胜呼豪。则不快。隅守角全。捉襟露肘。地利人和。或尔限之。用是巨灵不神。桑田易老。则不快。土木水石。投胎夺命。财力可通。而唯老树寿藤。天功难鬻。一暴十寒。三移九绝。则不快。凡此数者。皆势之所不能争。智之所不能干。而道德之所不能感化。文章之所不能增美者也。有福存焉。棋园胎而得越。生而得蕺。长而得旺于相国祠边。枕负大海。襟带二江。湖山溪壑之所飞回。云霞日月之所跳荡。以榻为马。而穹峦惊峭竟日赏心。以几代舟。而渔笛菱歌随风入耳。长松老桧。鬣怒鳞森。而匪阴宫古墓之忌。午夜明河单往长卧。而无非类若人之呵。夕梵晨钟。听下方则诸品静矣。青烟红火。仰万户则圆觉生矣。当斯时也。书史对宛委而成箓。盘盂热丹脂而胜鼎。卭竹乘云气而拟龙。妻子偕鹿门而当友。鸡犬吞圲实而成仙。此讵非美箭氏之福耶。吾越中居者知有仰屋。行者知有辩途。有身处山而目不见山者。有目见山而心不见山者。美箭跃然作百尺楼想而日供其身于丹峯翠霭之上则既得福而又能用福美箭氏之福也滋大矣则虽易淇园为福地可也。或曰命名淇园。葢托于有斐之义。予谓竹之义从个。淇园有万个而后谓之漪漪。美箭广四筵而无阑入。以其所谓福者切磋友生。斐孰章焉。如是则子猷能径诣而啸者。淇园中又何可一日少此君也 

　　【 列□为鞭望舒为御风马星槎吟啸上清之客。】 
　　▲阑入尚方掖宫无图籍妄入宫曰 

　　○纪修苍浦园序 

　　王思任 
　　感慈祖父不如感韵祖父谷贻尚巳然分内事也广书册华宅田忍侠节仁遗黄金数簏虑子孙单蒙穷饿耳夫子孙亦天之所生者自有口有目有福有缘何必当单蒙穷饿也是故黄金可得宅田可买书册可购朝弋朝获暮弋暮获子孙之所能自致者不甚感祖父也山水秀妙。区地扼胜。没在伧右。心欲有之。则恚曰祖父不力。得区地矣见山水矣桐梓拱把。竹树枯癞。侈阴之多。人寿几何。则恚曰祖父不力。如此而能于代纪之前。心诚求之。使子孙低徊其下。再三唏叹。以为安得老吾老一觞酬之。此真韵祖父也。而其慈也为甚大。予游赏园林半天下弇州名甚云间费甚布置总佳我心不快独快者永嘉之阳湖锡山之愚谷次宁濑水之鼓园耳岂非以其天工世物愈古愈玅创不如守有非人力之所顿雄者耶光州刘襄子过我而言曰予大之中人也不腆敝壤处在光黄界吴邻楚雨余山黛如抹有径一隅幽蒨而邃山名五龙长淮带之苍松老桧数千章竹万个花称是藤萝蛇绾汀蓼石发钱菌云芝都不记岁月庶几袁北山之江鸥海鹤孕产其间也王父夕郎锄而□之大父伯仲又克为之荷薪佚老者以欢讲业者以奋颜之曰苍浦亦既闻于汝南矣先君子弃藐孤蚤墓槚之役风雨不吊入我户庭既得宁而后奉遗箒一粪除之也用是疏潴扶颓诛茅剪棘增崇辟隘或结远公或摹张绪或闭子猷或临摩诘或一局疏帘或双相巧□或瓦药翻书或扶笻蜡屐有舟鹢如有蹇驳如有酒渑如有歌管如庶几哉二三大夫变世以来之素也王子曰予闻之长公汝南风气适宜鱼米可俯而拾常有终焉之意以今所闻天下之美在中天中之美又在于苍浦水光接汉。木气蔽云。赤汗交下。神游身处。百孔千毛。如风布雪。予当从襄子去愿。署扫叶使安用此数峯青哉而襄子犹哓哓山阴道上也文饶之嘱不具论论其贤者习数行应制得意为高官守京溷若檀国。还田里稍息不胜梦寐托言忧天悯人矣。即日对鸟鱼不似其车尘骡渤之乐也。□者求问生端侵扩无巳园日涉而趣少。门屡饰而关多。更有前人之作未工。后王定者为是。松恶其多号。兰怒其当户。祖父力而置诸原。子孙鄙而膏诸斧。由此言之祖父之求子孙甚于子孙之求祖父与其求子孙之贤不若更求子孙之韵也襄子还矣寄语苍浦既有故园复有乔木又有世臣是刘氏之祖父子孙代相韵以有成也昔孙兴公□赋天台终觉不似请以是言不为记而为记之引以俟海内之韵合者襄子肯诸 

　　【 祖父贻子孙以□不如贻子孙以德子孙报祖父以韵不如报祖父以贤然其立言败致矣】 

　　○姚孟长洞庭诸剎记序 

　　郑以伟 
　　郑子曰人物山川应身也。而还以文章事业黼黻乎流峙。不则造化有奇。不过一片无面目之帝江耳。庚申余伴宫端孟长读于瀛洲若永叔欲避子瞻一头地白首入都又读其所譔洞庭游记谓吴中得兹凿开混敦一窍人皆谓游山川者。以孟长之声。应不识不知之流峙而不知山川之游孟长者。以山川之神化身为孟长。而还为胡臣胡灵凿窍也。何则渎岳奇矣包山缥缈莫厘曰吾将学焉奋其身上薄星纪之上以张吴不则尽泽也不虞沼乎。湖之神曰恶用是集险胁施砾乎岳岳为也。吾储众牝而放之布满地户尽朿羣山之足如大蛇之匝昆仑彼倒影而入第数枝金菡萏而我沄沄澹澹无穷矣洞神曰天下有极幽深之术我能使顶行水而腹　穴使人伛偻肘行如蛇以晋之二雄又何知石公曰易言介我其迭而为仲雍延陵之贞于是大小龙渚偕十八招提若虞初九百剪剪矫矫各呈其胜以竞雄。又如吴越争长角伎湖中。大虚空曰如是则吴窒矣是使妇姑勃▲□□□□□□ 
　　蹊高深邃坚我不如数子若空所有而能使云烟草树倏阳霅阴空不空藏将属之子□属之我乎则孟长所游而记者是。然南龙尽金陵腰结。姑苏霸气消歇。其秀??八不得不孕为孟长。又以山光湖绿。供其饮乳。则孟长之工文章无恠也。仍持彩笔为洞庭鬪眉。如洪谷子之画。亦山川应身自写颜面。若佛图澄腹孔神光。自照五内耳。杜甫所称我肺腑者良然良然。假令洞庭无兹记亦岂能自名何等态状哉又使孟长未游之先亦与余等何能分?□之识种种色相如记云云然则山川者孟长神识所繇来而兹记乃其貌象也。易生羲农羲农画易亦复如是予读道书孔子述谣云吴王山游观震湖龙威丈人山隐居北上包山入灵墟乃入洞庭窃禹书天地大文不可舒此文长传百六初若强取出丧国庐非其人不可强取也余于石碽食指屡动矣孟长曰王闻修者吴侨盻也见兹记至孟长秉火蛇肘入林屋洞几殆免而自号闰生因谓孟长胜国有刘养浩者作龙洞记亦几殆戒后人勿以父母之身行殆而刘字同孟长名又一奇事顾闻涂毒而人尽死语不惊人死不休皆是也何必游能殆人乎且出胎眼睛若不用火熏一度如党家一对贴金瞳子何孟长谓余曰柳子钴鉧潭诸记酷佳余谓钴鉧者温器又盛黍稷器也潭形仅此旋面洞庭可知他记多峭绝剬而不扬孟长正以扬而兼剬胜也余家灵山墨真人洞天在焉乃无一元字脚在胸安在为墨汁欤惟冰冰激明府山春鸣如雷而人不能鸣则灵者秘而余值其不灵其不能为文章又无足恠也每过天平思一拜范文正孟长事业当与之等亦不足恠忆共文湛持许仲嘉游虎丘因问湖游湛持曰苦乏游资耳孟良共衲子素馔以往此酸厝大省画乂钱法也倘赋初衣。或遵此例。与山隐居约作客乎。将以兹记为疏程。庶不至七圣之迷哉。而今且卧游其中。 

　　【 夫差黄池之陈錞铎铧扣望之白如荼赤如火黑如□】 

　　○题徐大津制义序 

　　郑以伟 
　　徐大津孝廉出海陵顾黄门珠岩之门谓黄门出余门以诗及制义示余余奇之赠以诗适黄门奉讳大津走千里唁焉而余亦附致贯弓之敬黄门并寓书余曰徐生于吾师犹然大阳直裰也敢忘渊源之自而大津艺则所称借竹楼稿葢大津居杭地窄不得种竹邻有竹楼当之大津曰搦笔楼上四面青琅玕奄为已有若曰此贫女光也遂以竹所为文所郑子曰大津借竹亦知竹有所借乎夫竹之质非草非木虚中直节繁枝善叶巳矣然竹之际不一风则夭夭然若笑晴则猗猗然若停月则皎皎然若竦雨则娈娈然若濯雪则娟娟然若削雾则霭霭然若矜非借风晴月雨雪雾以为变态乎而若夭若停若竦若濯若削若矜者非风非□非月非雨非雪非雾所能为乃竹之质自为态也竹借诸际以供大津。大津又借竹以供时艺。又无子家钱之贷。昔王子猷借居空宅便令栽此君大津径借主人之竹既不费时又不烦溉非大便宜乎大津曰我恶知其然竹动其天机以与我值我又动其天机以与文会不知竹之非我我之非竹又不知竹之为文文之为竹也郑子曰文必有来与心际然后有往与古际必梅也始宜清浅。必芙蓉也始宜秋水。他物则不然。夫文之用六经二十一史诸子百家皆借也而皆不借也借者往际于古而不借者来际于心今经史子家巳无完肤而曾无一似者皆麒麟之楦无其质也大津文亦经亦史亦子亦家而其心另有独解适与古际旨玄而味永无聱牙鲠喉以为古无堆砌生嚼以为富非经非史非▲非深于文际者不能道 
　　子非家而自成一家言如竹之际物为态而不穷则大津之质为之也大津空空类中虚侃侃类直节刚不过拗柔不失挺如文湖州肝鬲皆竹而下笔竹生大津借竹竹借大津乎古云世间能事贵天生大津龄才及陆机入雒之秋而能事便毕知能事则知大津之借知天生则知大津之不借矣何必公孙大娘浑脱舞哉乃余又慨宋季于衣服器用必刻一韵字夫韵岂不美虞其日趋于韵而日远于大雅则近于服妖。文亦有妖焉。周之盛嘉禾异亩同颖唐叔乃为之作嘉禾献之天子盖王者以前民用为瑞也文亦有瑞焉。大津一洗俗之韵而成其为瑞。结实以资凤凰之食。行且借筯筹当世之务。余朽矣第乘双不借登五岳为汗漫之游何能为何能为顾得寓名于大津稿中则其所借又甚奢矣。 

　　【 抉发借义妙得文家三昧彼吞剥子史者何足语此】 

　　○听草序 

　　郑以伟 
　　堪欤金丹家。咸以逆为妙。灵气有所盘礴回环。而后蓄积始大。黄河倒潄以养昆仑。然后五炁返而朝元。三花成以结顶。文章亦然。葢物必尽顺相听乎。必造成一平铺无凹凸之器。世界而后可。必尽逆不相听乎。又必拗就一（齹）[雌]（齿?宜）[宜]不委顺之器。世界而后可。夫江自岷山冲巫峡。下洞庭。汇九江。（沺）[浩渺也]沺蓅蓅。若听其所之。至润州不有金焦两点屹突。横截水口。与之相争。则滥觞之澜。一呷立尽。东南财赋人物何以甲天下。▲三才之道不外一逆何况文章齹（不齐）齿?宜（齿露） 
　　故不听其顺流之。趋以成砥柱者金焦阻之也。卢肇所穪。潮日不同物相畏以成激者是。吾以是得文章之气焉。夫江之流。一锁千滟滪数千里。再锁于金焦。然后惊涛骇浪。雷咰而电张者。有收拾。有节奏。而沺沺蓅蓅者自如也。金焦亦若听其汪洸滉囦。如三益进逆耳之助。相说以解也。然后江得山而朝宗之势愈马?央且决。东坡所穪行乎不得不行。止乎不得不止。风水相遭者是。吾以是得文章之情焉。向使听其长迈。曾不一遏。则无凹凸而与之俱颓。亦文家直布袋耳。又使濆□祝?土塞。不听犇放。则齹齿?宜而不得泄。如窒麻婆葫卢孔。亦终为五丁凿破。何以成天地之文章哉。吾怕登北顾。意赭衣所凿。霸气不尽。钟为人文。一见于眭东孙太史。再见于徐振东文选。然皆与杜鹃花共归阆苑矣。犹喜见我信之也。信之为文选哲嗣。如见我文选庚午携所为听草请益。多西湖作。适遇试。又以试文二作示我。舟次为之击节。与江声相答。信之识辩鸡碑。学聚龟总。每试必冠军。见知于柱史湘潭周柱明公。名噪东楚。兹镂如轮王七宝出于自然。又如马耳王以众宝集成宝果。非栗散小王所有。吾怕笑苏绰作文式是。不以文听才。而以才听格。独孤尚书之文如长松恠石。倾倒溪涧。畧无和畅。是不能以才听情。以情听神也。信之以。其学听之于才。以其才听之于气以其气听之于情。其情深者其文明。乍激乍迃。时行时止。儵如千里之不滞。儵如万???之壁立。即信之亦不能自主。而听乎数之自然。数之自然者神也。伎至此乎进乎道矣。洗眵一阅。喜振东为李鸦儿之不亡矣。然信之为予言。不谷性不能逐众。沺沺蓅蓅。欲挽一世之波流茅靡而砥柱之。以一卷。且谓今天下之才情气魄。尽消耗于副墨之子。雒诵之孙。区区鞨靺遗孽。陷我辽左。十年不能恢。拂拂庐门乎。阊阖又不能禁。吾岂忍听其至此。憾银不律不化为金镤■〈金辜〉。乃终日作雒生吟何为哉。予勉之曰。唯唯否否。大枪大剑。不先毛锥。子匪以赋税从出。彼成采石之功者白面书生耳。　本朝靖远威宁新建。讵非握管作八股文字人邪。人亦有言。灌綘无文。随陆不武。信之鼓不听波流茅靡之气以往一第。诚不足相溷合灌绛随陆为一文武。惟其所用勋庸闻望。与双浮玉鼎。立为三可也。 

　　【 氷棱石骨磊落莫测】 

　　○王季重游唤序 

　　陈继儒 
　　名山大川。特水地二大中之一隅耳其旋转生灭。多赖风轮。风轮何在。则文人才子之笔是也。王季重笔悍而神清。胆怒而眼俊。其游天台鴈宕诸山。时懦时壮。时嗔时喜。时笑时啼。时惊时怖。时呵时骂。时挺险而鬼。时蹈虚而僊。其经游处非特樵人不经。古人不历。即混沌以来。山灵数千年。未尝遇此品题知巳。大抵山川有眉目借人而发。又无口借人而言。若游者非文人才子。正如醉梦人。梦骨以为丘陵。梦发以为草木。梦耳鼻以为洞门。梦口以为河。梦舌以为沙。梦眼以为日月。梦气以为云雾。困极迷离。游而不得出。则呓语沸发。辄以一唤为幸。问其梦何状。则欠伸呿张。莫能名其所以。俗儿见山迫欲归。归则愦愦如故者何以异此。更有强作解人。漫无可否。每辄言佳。此山水中乡愿王季重倔强犹昔不屑也。季重此记原以唤旧游王谢诸人。岂唤此等辈哉。 

　　【 晋人清言】 

　　○奇女子传序 

　　陈继儒 
　　陈子冬日居山中。拥短褐。偃曝于积薪之上。执易学义一卷。且读且睡。齁齁然适也巳。童子扣扉投一缄。索叙奇女子传。余曰易称无成有终。诗称无非无仪。女子而以奇显。非闺髽事也。虽然河洛不载奇耦乎。易不载兑少女离中女巽长女乎。诗不载卷耳樛木乎。春秋左国不载共姜共伯之母乎。其它中垒之列女有传。临川之贤媛有世说。何独于奇女子而异之。夫丈夫生而逢年。或不得志以歾。其磊砢光大之行。或见于学士大夫之史书。及逸民遗老之笔记。犹庶几有一二存焉者。独妇人女子生长深闺之中。沦落于山陬海曲。村墟草莽间无限。虽有奇无闻。即闻亦不过如野烧之迹。流萤之火。若隐若现。若存若亡。而巳。故长卿褒而集之。少加评鉴。其间有奇节者。奇识者。奇慧者。奇谋者。奇胆者。奇力者。奇文学者。奇情者。奇侠者。奇癖者。种种诸类。小可以抚掌解颐。大可以夺心骇目。古来才子。绝未尝一盘拈出、何也男子如日。女子如月。日则亘万古常圆。而月则有盈有缺有▲奇而确 
　　晦。其得列于二史者。盈之象也其偶见于杂家小说而未摽其大全者。缺之象也。冺冺汶汶。晦之象也。若本无指摘而不幸为绮语人所点缀。其蚀于太阳。翳于云雾。风雨飞流伏匿于妖星恶曜者乎。自长卿此书出。譬如见月者或喜其新。或美其满。或乐其万里之清虚。或快其重轮之华彩。天壤间好月可废。则奇女子亦可废也。请无以六经觧嘲矣。 

　　【 如月中天光彩盈宕】 

　　○玉鸳阁诗集序 

　　陈继儒 
　　檇李故范少伯西子之旧游也南湖水落。妆台之明镜犹悬。西廓烟消。绣塔之彩云不散。遂使当年之红粉。幻出绝代之青蛾。秘枕异书。结褵名士。阳春赓和。鸾凤锵锵。子夜于飞。蝴蝶栩栩。肝膓如雪。能吟柳絮之词。志节凌霜。直拟木兰之操。笔床茶灶。不巾栉闭户潜夫。宝轴牙签。少须眉下帷董子。鸟衔幽梦。远只在数尺纱窗。蛩逓秋声。悄无言半龛灯火。手翻贝叶十指生香。诗■〈口敕〉莲花一尘不染。煅炼成慧心道骨。惟知织素流黄。洗刷尽绮语艳歌。直欲恶朱夺紫。若向公车待诏。必然金马秘书郎。可怜洞府修文。竟作玉皇香案吏。断膓兮珠弹雀而忽坠。伤心哉梭化龙而奋飞。栢子炉寒。茱萸佩冷秦箫顿咽。范叔何堪。痛丹铅巳蚀于乌丝。幸绿字尚萦于蛛网。是用收遗文于琬琰之上。扫人间粉黛三千。庶几续清韵于骚雅之余。振古调国风十五。纵饶窦韬妻织锦。焉用文之。即遣卫夫人吮毫。啜其泣矣。 

　　【 香艳欲飞】 

　　○卧游清福编叙 

　　陈继儒 
　　俞史君宰华亭之三年。政洁而民龢弦歌之暇。手纂卧游清福编。命陈子序之。余闻之。名山洞府。造物不付之冠剑车骑贵人。而私之隐君子。此语似有致而实否否。夫王公大人之游。或侍宸舆。或领使节。屯军驻驆。问俗褰帷。小有未济。则兵丁曹伍腰鎌负锸而前导之能使目与足两无憾而后止。若蓬翟逸民。不过三尺笻。与一■〈革两〉屐耳。历览几何。而辱之曰游。则不得不退寻纸上之陈迹。而指数之曰是某水。是某丘。若置其身于空青钝碧之间。以稍自宽云耳。则卧游编者冠剑车骑贵人可无。而隐君子不可不有也。且山游之难我知之矣。巨灵五丁洗凿之地。半出于神鬼护呵。俗子命车。则风雷雨雹随其后。非夙具灵根者不能游。猱岩虎窟。蛟穴鼍宫。与夫族冢丛祠之林。狐狸啸而鸺鹠啼。非有胆智者不能游。栈腐梯残。葛枯萝脆。非捷如猿鸟而顽如樵牧者不能游。寒暑载途。变色而进。喘不续吁。胸与膝拄。非精爽壮旺而好奇者不能游。诸游具矣。而紏于俗务。顿于老病。左于非时。甚则兴尽者才尽。才尽者山川之秀亦尽。而游不必记。记不必文者多矣。甚矣游之难也。非游之难也。难于上帝之清福也。嗟乎。自古山川幻住。陵谷变迁。海底尘飞。蓬莱水浅。即天地且无所恃以久存而何况山川。又何况游者。尝试访古今游客姓氏于仆碑断础中。野艹夕阳。冥冥漠漠。而幸有一二记游尚在。则昔人湎云啸月讨松论桂之意。彷佛可求。而穆王八骏之所未廵。秦隋六龙之所不及。临幸者。皆得与巢公一巢。壶公一壶。共缩而游之几上比之王玄仲举烟为信。韩昌黎恸哭缒书。讵为劳逸哉。是编也无问隐君子与冠剑车骑贵人。但有清福者。然后出此以授之。 

　　【 箒市陌之红尘树兰畹之秀本幽馨四匝】 

　　○王秋澄先生文集序 

　　文翔凤 
　　天官氏王秋澄先生引绳而拒谒弗中贵人通中贵人衔之侦上有他震怒以其谏官起废之函进遂以见放去葢东序失河图而名山有副墨矣羽蜕殆二十祀而愚始以按两河侍御张公命次第其咏謌史乘之在箧者窃叹先生之力为独竞也夫畵之力。八百年而殚。字之力。千二百年而殚。惟文章称春秋之大者。直始终元气之母。而文章之力亦各自有有久近。如射者之佽拾而挟鍭。有至弗至焉者。苟力之弗竞则为秦武王之绝脰于歊云之鼎而力又弗止以丹浓青缛载之而发以真气为大丙之衘如鸟语水流之自就音节也其吐之情而中肆闻之蔼以入是以特久而眯者借妍于繁庑之词假态于排比之字颦笑弗宜呻吟无病如哀乐公之闭眸而泪弗注是强悲也如副急泪之洒于帝妃而情在家姬虽悲弗涉也乱楮之玉三年讵得成林乘风之鸢十日不免堕地欲远施而久着乎夸父之力终暵矣试发先生之策箒除季叶沿习之陋而洗发心灵音节自叶于古▲有大力者正不见其用力处 
　　法其辞或之左之迁刘向荀悦割席比几韵文则代骨于靖节□照于苏州摩诘之精??映双骞嘉州之苍华并蹈而质固自秋澄其亮节直襟琅然表鹓鹭之署进秉国成退关天步松风不和莎羽之鸣涧泉讵写繁弦之响真气所射宜石饮而札穿矣哲匠信范古而命铏未始不援衷矢口也通人信博稽而圜瞩未始不透悟拈宗也杜陵之爱君而至杜鹃朱樱咸含情弗置者。故杜陵氏质也。青莲之侠而僊者。故青莲氏质也。而学者往往取乐府十九首各模一□胸臆之云何骚苟可宋歌何必九赋苟可枚发亦何必七矣向使秋澄人逊于往者即终日七襄而报章讵成穷年五组而制锦徒学将一夫之朱冠而鲁服。自姓孔而字仲尼者果为不及禹三寸之腰与。即我侪人弗秋澄师也而徒章拟句肖其文章亦奚异买丝绣平原而望其收却秦存赵之功耶文中子之铨序六代诗如矫掌而独以陈思为君子非谓其深以典与朱文公独以王梅溪配诸葛老杜昌黎之笔而信其为君子松山?对而壁崭不为纤曲语也文章固有真侍御公命令斯文而亟表其师学行之豫方献邹鲁之珍以暴诸同调愚获于校雠之役有受持之而弗思服其人不同时是憾者愚其甘口过抑亦待八百年千百二年而闻者之尚蔼以入也厥乃占力之独竞与。 

　　【 惟负声之有力故振采而能鲜】 

　　○游莫愁湖序 

　　文翔凤 
　　秦淮葢吴氏当牗之通川。鹢首竞骞歈歌互答。嚣而不堪撇波也。玄武湖则几于岛屿萦洄。海瀛错组。又禁不得荡浆。惟莫愁一湖。閴旷幽渺。鼓枻泛入。如践明镜之皓澄。坐青天之碧雨?对。周圜数里。不通波于外津。而棹转客酣。飒然有上假虚无之想。飞危楼于凫鹥之岸。布列墅于萍荇之滨。眼并山青。月将露白。北瞰则石城卓壁。西畅则钟阜冠霞。翠微夭矫于空际。幽兴淋漓于云还。客因称南国佳人。卢家少妇。若将扫郁金之堂尘。数玳瑁之梁燕。颐酒人浮之。惟是暂谢轮鞅之役。直破琉璃之堆。代沆瀣于椒浆。和嘤鸣于风笛。浇心花之空湛。抗舌电之光流。其乐只且。何事请佩。江妃。索珠。汉女。握石。向成都之市。逐云入高丘之阻。好色伤大雅青莲葢微冁于楚人。若乃华清为玉环之芳泉。石淙实金轮之瑶几。井以文君。村以明妃。涛擅浣花。施专若耶。必绿珠与紫玉。始虎丘而金谷。未厌吟颊。姝惭远况。岂所谓天地有情色界在牢笼之内。江山匪胜艳姫为宝贵之精与。 

　　【 设色璘雅】 

　　○史记序 

　　陈仁锡 
　　见善不喜。见恶不怒。此人主也。文章亦然。易喜易怒。文之下也。不喜不怒难言矣。见善不喜。见恶不怒。其孰能与于此哉。六经是巳。若夫可喜而非无故以喜。可怒而非无故以怒。徉喜而亦似真喜。徉怒而亦似真怒。史记一书耳。嗟乎易文章之法祖也。诗文章之铃铎也。至哉易乎。书不尽言。言不尽意。立象焉足矣。又多言乎哉史记毋乃少尽欤。神而明之。默而成之。易也神而默。史也神而喧矣。其近于诗乎。诗之言兴也。兴辟雍之皷钟。亦兴卷阿之车马。兴鞅掌之劳吏。亦兴白驹之逸民。兴似续之古人。亦兴鸡鸣之夫妇。兴前驱之将帅。亦兴同仇之妇人。既环天下人可于可喁。可风可雅。不加品题。贞淫自见。故世之治也用兴。兴之失繁。繁则可删。俗之浇也用气。气之失骜。骜乃日蔓。是以孔子不恶繁而恶蔓。其于诗不尚气而尚兴。此意唯太史公知之。他人不知也。何也西汉有文章。东汉有月旦。有文章人人喜于自见。有月旦人。人凛于自避。文如景星庆云。可见而不可避之物也。太史公于书无所不取。可以不取而故存之。于人无所不收。可以不收而故录之。何居以自成一家言乎。则夷然不欲以劝。夫人立言立德立功。即三者无一焉。而犹有翘翘自见之兴。太史公乐矣。嗟乎此一种乐意。遂能酿百代能文之苦口而使之甘。柔百代评文之刻意而使之平。俾览者真喜似喜。徉喜徉不喜。常若触之可喜。而不喜者自在。真怒似怒。徉怒徉不怒。常若击之可怒。而不怒者自在。太史公又乐矣。嗟乎。弹人。人所不欲也。谤巳。巳所不欲也。誉人以弹人。誉巳以谤巳。巳与人所不欲也。如万石君传。刺客游侠诸传。何尝一字誉之哉。阅者击节叹赏以为真誉之也。噫。此兴象也。天下明眼少而肉眼多。堂下人多而堂上人少。使肉眼争相曜以和其心。而堂下人交相舞以作其势。则事功兴。议论止。天下和平矣。又如神仙诸传。何尝谤人主哉。自谤也。自谤而不讳。即弹人而不怒矣。何以故月旦之失。非失于苛物。而失于恕巳也。是书始阅于丙寅岁除日。可以解解之。不可解置之。太史公不求甚解。而强觧之。太史不甚求解人而强索之。皆过也。离文明之象万物皆相见。史记古今文人皆相见之书也。噫鼓之舞之以尽神风水遭而造物不默。能读史记者可与言诗也巳矣亦可与言易也巳矣 

　　【 千古文章摄归嗔笑非吾师实与相见安能道出如许乐境腐史颂言聒耳今始得此知心当亦淋漓呌绝】 

　　○诸子序 

　　陈仁锡 
　　学莫要乎六经。人才莫急乎经济。文章莫贵乎雄浑博大。何以有诸子之刻葢欲返之于六经也以六经收诸子不若以诸子返六经强其所厌。不若用其所喜。夫诸子多救时之人然六经治未病诸子治巳病六经治百家之病诸子治一时之病六经药物悉备而不预裁一方病夫自取焉。诸子方太具。药太猛。乃治巳也奇。治人也拙。治一国也奇。治一世也拙。奇以方。拙亦以方。后之习诸子者几无疾而呻吟类无方▲兼斯三者为大儒非吾师吾谁与归 
　　而操药又近于入虎狼之窟采乌喙之毒奚取焉人皆曰子才也子识也子肠也其实不知子为何氏能去骄气与多欲态色与淫心乎能曳尾涂中乎剡之野能使孔子朿帛以赠乎能却聘币终身不仕乎能既放流睠乎能居游必择乎能招隐鬼谷乎不能何以知人能浩肆恢奇乎能不流邪说乎能峻洁老成悬之咸阳乎不能何以知言诸子中大医王四欲反汝情性而无繇入老子医怯夫一大手也故尚补。沃之清冷之渊庄子医热夫一大手也故尚泻。无政事则俗管子医俗夫一大手也。故尚法。离骚有力于诗亡之后屈子医戆夫一大手也故尚厚。虽然有其心无其术。墨子也中医也。有其心有其术。不操其本及身而止。管子也时医也。齐生死一寿殀。迂而自得。不关痛痒。不详标本。庄子也儒医也。以言窃国必有天刑。吕不韦毒医也。天之刑申。不在耕战而在告讦。其刑韩。不在名法而在以说难干富贵也。贪医也。然言与法不可冺矣。噫天生我材其要择术管子多欲亦多君之欲而布局宽。可大不可久。晏子少欲亦少君▲眉列羣医请者自择 
　　之欲而结体隘。善闭不善开。甚哉乎经济之难。子华子不云乎为人所处者不得安其所处吾犹病言之不广夫所以处人与所以自处道在六经修辞立诚斯雄浑博大也巳因此前集故汉以下不具论 

　　【 所谓腠理之地圣人早从事焉六经是也诸子安能望其顷背然庸医非能杀人延者自杀耳分别高下增减古方雕攰其有起色矣】 

　　○吴两阶文草序 

　　陈仁锡 
　　风雷者天之力乎烟云者天之力乎于尧峰于华顶观日出知之日未出人寐天不寐大经铸造。要之掉出日一轮云五色。能事巳毕故烟云有力风雷无力动静无力一动一静之间有力嫫母无力佳人有力壮士无力谋夫有力题目无力题之先题之外有力两阶认题极透行文隽而膏味无穷而炙愈出真绝代佳人夫作文不致力于题目犹法吏不勤触邪强吏不勤捍敌虽然文士贾勇与题角自谓圣贤忠臣▲凿破混沌 
　　不知巳非邹鲁孝子读两阶文味腴搴芳如文甲綷毫剽筋寿革绎并所至而贵曷知其中有自得不以万世换人一朝也哉李观不云乎轼者如仙。御者如梦。吾愿舞两阶之骖也。 

　　【 奇高之论前无古人】 

　　明文霱卷之四 

　　●明文霱卷之五 

　　武林刘士鏻羽石父评选 

　　序五 

　　◆序五 

　　浙江乡试录序 
　　李冈甫制义序 
　　郑峚阳稿序 
　　会试录后序 
　　祁止祥稿序 
　　祁司李玉节传奇序 
　　张茂仲新艺序 
　　送东阳马生序 
　　赠方松厓序 
　　送畵史李约礼序 
　　兵部尚书华容刘公归序 
　　送宪副张君之任陕西序 
　　送艾典术归陇州序 
　　送郭君知上海县序 
　　送杨君知新喻县序 
　　送黎文渊还南城序 
　　范母易氏贞节序 
　　送都指挥俞君志辅序 
　　赠赵千户序 
　　送王佥事序 
　　送杨景周擢广东按察副使序 
　　赠王晋叔兵备平阳序 
　　赠东谷先生考绩序 
　　赠青岩胡君督学江西序 
　　赠石洲张君擢守建宁序 

　　○浙江乡试录序 

　　黄道周 
　　崇祯三年庚午秋八月天下当举贤书于时东疆且靖矣海外残寇过沧溟者亦鸟翔不下　天子方舞干羽令诸臣共矢文德而臣道周与兵科给事中臣德阳得将事浙中臣顾影惕然自念初春臣自七闽携家渡胥江奴丑未退行人缚马足不动臣对妻孥言吾巳辞墓出山此七尺非复我有诚淹滞一日有如道路约四十日走都门棰系书陈其蛙志顾忸怩自止者再臣观天下懦不文未有如臣者也臣为书大要言殷高周宣。不制胜无以中兴。　圣天子明德照天下。国家年历于今始泰。宜及此时克诘挞伐。蹑其骄暮。不俟六月可奏肤功。臣度意无甚异人又谈者猥多引于非分徒插笔取笑曾未几时奴遯出关三辅廓清臣承乏遂及兹　命臣于是有宜辞者三臣自少为文未泽于德长谈仁义逢　盛时无起衰之力而浙为???藩天下之所瞻顾宜辞者一臣负上守树先后六年芝兔不征而蓬蒿日长匍匐观　尧舜意愿巳足不敢复梯荣宜辞者二臣既携家穷日夜趣辇见险不止无尺寸自効又持人幞被南行为隐子所口??诚愧非望宜辞者三然方循墙为书生诚有所不敢故臣观天下懦不文未有如臣者也臣蚤岁在海上未识胥涛。日在岛中。读陆宣公书。见其文宽详洄互。谓是安澜。犹有文人之意。辄寘之去。今三十年论其世。复其书。求一语之似不可得。既朿带及见先臣叶少师时称湖学分署两斋别兵农水利算数之务断可行臣谓此在试场中不过是一?题目古人六艺服习终身令分别出途于曹郎中一簿吏手耳试在天下何所干济今士燥发摸孔孟。衣冠谈笑无所不似。逮其离经为天子使。回视两家如未通姓。即欲程以世务不过取几种要书。割截讽诵大小数十条。称通达人矣天下事独领见奇羣习之何所不套以圣贤语着令。念诵白头。尚如此。即复摉薮举孝弟力田亦与门荫纳粟同科安所得一艺上周孔之路然去今未几年。求一人晓兵农算数亦不可得。▲□□□□□□□□ 
　　臣于是叹知言知人之难也。仲尼平居以六辞观人傅为家法一日对鲁公乃云辩言不足为治子顺对魏侯亦云知人甚难不如渐引之于礼夫自有虞以来。敷纳明庶。舍两知无称。一旦对君上。辄易前辞。臣疑其必有所试。今身自试士。优洋之未知而勉勉学为辩言。忆在往岁蓬跣单衣出闱。自誓谓如此不如蓬蔂。既冐昧拂拭。又操是以课誉髦之彦。即欲先教敬而后观心。当于何日始乎。臣始拜　命出掖门遇诸同辈咸云浙中风尚近大异尔当何以砥之臣唯唯对何所用我砥人为者每一先辈出典试与科臣俱相顾郑重必云崇正体搜真才而山川所贡神明所致　国家参泽所被前效尽如此矣昔人亦云韦布之士出言动君相系于精神精神之动岂可学哉必执我见变行墨粹然而称之反恐以是贾赝如臣意欲人皆法周孔。敦尚仁义。一■〈逞，山代口〉深造。为自得之言。夫深造自得之言固督责剽袭之所不至也士不谈仁义既数十年如亲父子老别不识头面骤呼之真声发其汗泚而巳正恐汗泚而后此仁义相呼法周慕孔者又成套事宇宙如许大。风尚所赴。何在不波。要如此心独得之下。虽隔一壁。岂可告语。志天下者不复知有乡国志千古者不复知有天下今士望浙门不问何处便云于忠肃王文成且如忠肃文成。所处变革功名之际使周孔为之亦岂仅如是巳乎人患不深造。不能自得于千古上下。徒仰面就人。一日服官。亦唯唯纸上。问左右取进止。其高者乃杂米盐。修一节。貌澹泊以自覆。其于圣门辩言知人之道。则又末矣。今　天子圣明敻出百世寤寐既三年未有物色出傅岩之下生平治精神不能玄感。而徒就行墨辩奇正。别醇醨。以邀一旦之遭。亦何所贵读书为者。士阶级固无量周孔而下陆敬舆王文成而上中问位置尚可十百母曰天目台宕不避岱华也 

　　【 吾师学贯天人道苞隐见凡性命理数兵刑钱谷精研博核无不成画在胸故吐词成经如寒纩俭稷足裨实用其云周孔而下文成而上位置尚可十百葢自道也世以高奇相谰犹肤革之见耳】 

　　○李冈甫制义序 

　　黄道周 
　　别不晤李冈甫有传冈甫论议称唐人应试之作累千百牍无甚传者所传一二如钱起湘灵杜牧阿房假得于夙构感梦之余几幸不坠而犹以试体无传间附于杂作予不见冈甫不知冈甫果为是言以冈甫场舍之文及所惠予二十余篇参之即使冈甫昼行市中左吐右书无不传者何所别体之有然以意揣今所为文无世所摽艳施薪嘘火者推之宜非冈甫不为是言冈甫意以为不绝之言。不托于众献隐食之台。一日辟门。朝聚千人。暮聚千人。指动颐张。无一异词者。虽有好语不可以祝洙泗。溱洧分流之间。父老涉水女子沤麻则亦可观也。何也其志独存焉耳。圣人不贵同存之辞而贵独存之言独存者诚然而存之众所不涉骤骇而徐历以其独体行于比体之间若中国之使于连臂之国也以为彼皆合存者。则以为之独存。独存则体立。体立则神生。神生则变作。变作则体迁。体迁则感遇不一。而夜行者因以为鬼神。夫鬼神者衰假之名也圣贤不立众号以相恫而后彼得焉一垣之市荷笔成林无贤不肖皆口有所祈冀者鬼神方走共气焰空谷是处嘈声之下畏不可听也有言出而善者应之有言出不善者亦应之以其应而狂喜以其亦应而狂恠鬼神既不受其狂喜而受其狂恠夫使无有则巳有之必以为谩巳也十年之内而皆去其籍则自是无传矣且以一垣之市荷笔成林祈向所托莫能相尚具体之伦大者数百小者数十鬼神一物附声其问岂得所谓独存者乎独存之士。不战于阴阳。不斗于庸众人。意所不▲奇文不杇 
　　可。异物献之而不肯受。意之所可。兆魄使去之而不敢去。彼其人固尝竭志于寥廓。贵贱取舍笑骂之所不到而寘力焉。力志巳到。明胆合生。上下百世夫固多避焉者矣。富贵之士好言如流纳之四壁除墨去楮不出百日取简授之故有不丽十字者何其精爽气焰之不可再取也且所谓体者藏神之名非附神之名也神有遗体。明不生魄。如必其圆白者。则弹丸以粉而谓之月也。故曰体无满缺神有生死独存者皆无所借于彼而存之其同试而独应若阳燧之取日方诸之取月映之而得水火其独试而独应若摩柳之得火呵虫?半之得水暝晦不齐而我皆存者独有之也今之所谓体者必旁借其词绵匝委随烂紫败素千段如一见者如夙习然而后以为之标美夫如此者将其湛定退处有得而能之耶抑其诡随渐??修居肆而能之耶如其渐??修居肆而能之将必首戴背负揽货于天子之前一有缓急焚楮号神叩首而巳必且勉强求其异等三日一笔十日一纸摇曳自得者而谓人传之乎凡物之传。皆有近于圣人。即不至于圣人。皆有所实存于人。唐室之人以其才鬼自传其灵而犹多不灵。今以路人而传圣人。梦所不到。数面谩之而必以为或传者。犹优戏仲尼而石刻其曲也。必自为传而终于必亡。以是为道可以涕哭。今以冈甫之意即使新能不生旧奇不死朝逢夙物安笔书之保有富贵冈甫为之乎。又以冈甫之意新能不生旧奇不死朝逢异物附耳低语倩笔书之亦有富贵冈甫为之乎。冈甫二皆不为则虽有大人上林绣补龙骨黄衣之老。引端其旁。冈甫当之。犹比于噉呕也。而况于残篇剩语畧可上口。诧必存之以为神晤者乎。又况于因人之言千?如一。服以成习而自为试体试体者。宜冈甫之夙言之以为不存也。冈甫自燕归益新力于文章予去远不时领异乃仅理其数语覆则不知以意射之如予者真所谓寤言者矣 

　　【 洪音异象破瞽惊聋】 

　　○郑峚阳稿序 

　　黄道周 
　　天下人以气相取也。气之所不可取。如木与石。然且扣之。则各以其响应。响之所不应。若蜉蚍与蚁。相宾于熏弗之野也。歌舞拱揖礼殚矣而彼此不相觌夫彼以其体小乎则使犎牛立于西门爰居立于东门臆喙咢然而彼此若喑也故气有所不取。响有所不答。则天下之体影皆散。日离其表。吾鼌走而呼于道阳无人也有应者吾闻其响似吾夙昔之所耳营吾骤咤焉若语狎而从之则不知其处吾夕走而扇于道阴无人也有至者吾闻其气似吾夙昔之所服领冷冷而乐之夫此两取者岂皆有藉假匹体与吾习熟而为之乎仲尼鼌行而食于子产。夜行而呌于吴札。吴札之与国侨相去各数千里也。大禹出而与龙摅讲语。入而与石母生子。其体比各不相感也。而感之甚于螽蚓之于笋?大??虞。吾将以古之圣贤皆然。而今之圣贤则以为恠今之所不恠必若饭之以粪呼猪之为豨也夜梦不洁而朝得货。夜得钱锥而痏肴生于身。彼所谓常识者安在乎。既不得常识而以其体匹大小形影以为常恠故人谷而呼曰魅来则魅来过明月而疑其影则必死于明月也。吾昔者梦渴而饮于江水方涣涣也左顾有人焉曰子郑氏火色彪文微视而善笑右顾有人焉曰子萧氏金色彲文大视而善呌此两人者其形体各不相比也今从而比之果有之也子郑氏方泻于涂自以为江水使子萧氏鼓檝而乐之子萧氏又以其波澜招檝而耀予予即自以为木石其于子郑氏独无取乎且使子郑氏为木石予犹将从而取之加以弦必静以清以为??虞▲□他点晴伯玉亦有序 
　　业必作而善鸣而今子郑且置足于黄目之间则是天下不复形影之以为常恠也形影之与响气则亦芦卷焉耳此以相于羽彼以相于毛毛羽之言奚择乎予向昼而卧于树下乌过之哑哑鹊过之唶唶以为是气也乌鹊挟取之而因为喜闷其间既则自以为诞也我岂为诞焉挟取其气而喙于子郑氏之屋者乎子郑氏之所喜闷。与世氏之哑唶。葢久矣其不相躐也。而我且以是求之。无我亦自为洼壑乎。从而呼之则应之曰诺是乃子萧氏之所乐领也。我葢犹▲匪夷所思 
　　响存焉而未闻乎道言。 

　　【 荒幻奇诞试以杂诸庄叟犹中冷之子惠泉也】 

　　○会试录后序 

　　倪元璐 
　　葢易有之曰圣人作而万物覩何言乎其覩也上章美而见光。下着情而献功。如相见然。故称覩焉。易之言覩书之言霁也上古之蒙霁于二代尧之蒙霁于舜舜之接尧犹雨之合水也而其时则亦有若肇造启辟然者此其以尧有静深之息。而舜大见其道舜大见道是使四凶者不得不大见凶四凶者大见凶则十六族者不得不大见才也此十六族者当其席伊祈之暮气而罣于穷奇梼杌之繁妖如处袭石不可寻察而及其应运投知光气勃发灿然华舒烂于卿景故舜者明新之大归冒万类之才而与之相见者也今　天子极圣左握大鉴右操徤斧以章奸锄逆使严雰坐清大昏忽旦　天子以为如此则天下必有矫挺而出其才者矣故使臣等洞垣而求之文字自臣所见士之能言者性命俱流思理并竭穷致极能凡士之奇则无有不见于此者矣士之能为此者运昌则气发。心开则力张。去讳绝嫌。则虑坦而其情易尽。此物之善覩者也。虽然臣疑士他日将或有遁焉者夫敝臣之遁其君者畧有五术汉之臣则皆蹈之汉武帝责吾丘寿王曰子在朕前智畧辐辏及连数十城之守职事并废一遁也聚才以从其面退而解弛焉此一术也。婴蚡之讼武帝问廷臣谁是韩安国两是之郑当时是婴后不敢坚一遁也诡于中虚以为无咎又一术也。文帝欲任贾生绛灌之徒则曰年少初学专欲擅权纷乱诸事一遁也骇非常之原而托于安静且以老成制年少以谈笑夺痛哭则其说易伸又一术也。文帝问陈平刑狱钱谷平曰有▲勘破窟□令游□局面□何躲 
　　主者问其职曰理阴阳顺四时一遁也逃实课而即于莾荡以为大又一术也。公孙弘对武帝曰臣诚诈使非汲黯忠陛下安得闻此言一遁也居身于谦谦之大美而使人主不可见诈又不可见忠又一术也。此五遁者大巧之臣皆用之以押阖其主汉之二主皆英主也然有不及觉者其情甚深其罪则与四凶等夫主甚阳其德而臣则怀谖而栖于至幽此固流殛之刑所不原也故臣愿士终显白其意以与　上相覩。相覩则无回心。无回心则无匿才。　君父者呼▲新廷尉□ 
　　心之铎心志者鍜才之鞲世顾安有负忠臣之心而患无其才智者乎。且夫　明主在御譬镜之在悬也因镜以正其容易而欲灭其丑难乘　明主以致其功易而欲涂其过难况以　上冲质而能大见舜五十在位之道使其年及舜必又出舜上而诸臣从之枕圭席锧。不为十六族。则为四凶。不可慎哉。 

　　【 府经庖艺洗尽录序格套搜剔五遁情形如秦镜当悬孽无匿影又如越人神技洞见五脏直是千秋巨鉴岂止鼓吹一时】 

　　○祁止祥稿序 

　　倪元璐 
　　文章之不治则由其才堕而体升才堕而体升者诡羮酒于太玄。逃灯剑曰帷厘。此二托者其名大尊。而其情如春氷弹指可破也。且夫太羮为不味之烹玄酒即非醨之酿不味比之生物非醨几于澹水以此二者享诸众口苟其哜嚅唱旨悦怿腾酣则亦遂可尊屠手于易牙贵汲人于仪狄然固不能则其用之文章必有不可者矣而谓过宣必敝则有取于帷灯侈割将伤是所期乎匣剑然不知畜光需鉴养锷待剸此以喻字未落纸之时意尚包胸之会未闻至幽相察而忧照深两敌相威而嫌器利今欲辨层墙之中非漆袭石之里无铅虽复长号不可得信则其用之文章又必有不可者矣知其不可而顾为之者其力薄而取途于易循中惭而驾高名以自壮既巳为之必以笑天下之不为此者衰狐升座而呪龙象之智为羊鹿此天下之大痛志士所务白也故吾之意欲使羮人穷羮酒人穷酒灯者犹灯剑者犹剑则天卜之才出天下之才出。则文章之道大治矣。自吾持▲犀利妙言如□ 
　　共说二十年不敢以告人以为言之天下必有劚吾舌者而今吾友祁止祥由共道则大效则是文章之事犹可为而言之亦未必祸也止祥氏之文栖于奥深跃为灵露观其入刺然可寸计心观其出泻然可斛量血则其才无不致于其文者矣夫使止祥氏澹然而唱晓风残月。或可以欢十七八女郎。信口而长吟。亦可以通晓白香山之老妪。然止祥氏不为。止祥氏以为使天下妇人知之则不如穷以死耳观于止祥氏之为文亦足知羮酒灯剑四者之才可得而极而太玄帷匣之义自圣人言之亦为多事庸人托之则大奸而已矣以止祥氏之才亦数举乃售使吾言晚合然使止祥氏不大效者吾舌岂可得保乎 

　　【 撑霆裂月□作者之肝脾】 

　　○祁司李玉节传奇序 

　　倪元璐 
　　韵人管风弦月庄士矩伦矱理两氏遇于涂必捽顶交唾而去今使两手者左执檀口右执铁肝兼写并献所不能矣夫文章之柔若媚狐比于巧令者莫甚元之曲子。而以为繇其道之可以教忠。世培则有取尔也世培心恫于峕起蘓卫稿壤为当场之弄其艳苏意微其丑卫怅切岳氏之祠泥范武穆金铸桧卨人之欲不朽桧卨甚于存武穆也宫商铸之。不愈于金乎。故是记则祁氏之刑书也名音曰律名法亦曰律故世培之能于司刑于此可知也然世培之于古之为词者则有异归焉宋广平刚肠而哦梅花则媚。归于姿。世培妍面而敷劲旨。恊于铜琶铁绰。归于骨。王右丞奏郁轮袍。领解登第。归于艺。世培既登第而声忠影叛。发其思存。归于道。柳耆卿调桂子荷香。致金亮跃马。归于罪。世培拈一秃节子。近晶汉日。远遏胡云。归于功。且夫谱事为词使可歌舞其中有灵也巳以世培氏之词为脔享于诸氏聪氏享谐瞭氏享态藻氏享华侠氏享义而用物以配之逢花则艳着酒则豪当经则法伍史则鲠是固英恠非其才莫能为之也。 

　　【 合音律于法律则知风雅场□未始不列咎繇一座】 

　　○张茂仲新艺序 

　　倪元璐 
　　凡人福根深厚于文字中即得福无尽文字之福集于数种之人其人不飺食则得之。引醨欢泚陈膻唱旨箸落风飞卒泽厥体此人享便福。其喉无血腥其策管如舞。其藁不再易。其灵台之君甚乐而寿也。其人握固则亦得之。拘铜约炉衡斤量铢钟亦此铸铫亦此模此人享定福。其目不东西视。其相题如孪子。其行墨赢缩可循。其于文先架骸结肢。而后召其情也。其人酒勇则亦得之。骂坐弃礼发言犹矢斩头穴胸何知程李此人享浪福。其手足穴革出。其头不狼顾。其架不畜笺传。其为文有兴而无思。不求共文之用而甚自喜也。夫此三者枕铅席觚未尝婴□而由其道则皆可以得富贵葢其夙世尝有造书制契之功于天下者故获果于此也今天下之刿鉥其志意而戞乎示难者固皆根薄走苦之人矣夫其于文挥肉取瑶。排菹选蕋。灭巳爇之灶。擘未离之山。我法自擅而犹裾裾左持圣灯右操王铁如是为之性命将失得何福乎自吾友张茂仲之于公车垂二十年而其文精奇宏深无不有者观茂仲之文亦可以知神无肤取理无涂遇犯其剑阁搴阴平之胜旗造于具茨振襄阳之迷驾故避福而趋艰危莫甚茂仲也茂仲告我曰吾分不得福是吾夙世当有焚书之孽于天下者吾苟探手而得珠一曲再鼓之则面热病发苟任走而叛圣人之情则梦惊魇中风憞溷夫茂仲之言以为他人之福。使在于已。则祸也已。然以茂仲之不为是三者。将亦有享焉。今使茂仲提肝出喉。落纸可见。入则我自西颦。出则人为尹泣。而诏捕发塜斩关之盗即不我及也如此岂又非福乎举世之于文皆好为其安而处福者。不为其危而造福者。姤九五曰含章有陨自天言无所尽力于其文而文适逢之如天降然者蒙安而多幸也丰六五曰来章有庆誉吉言有所尽力于其文而文终应之若被召而来归者终誉而无凶也今时当艰危之际固取担薪见功。不取衷带鸣福。苟或有以司勋之律命文者曰。入虏地生致虏者上功。次多馘虏。次身负创数十。其诸握矛不刺。刺不深。不见虏还。野战蹶者殉诸垒。即不知彼三子者安归乎。然则艰危果福而福果祸也巳。 

　　【 繁华惊奇鸡舌□古嗅其一字当令腐骨全消】 

　　○送东阳马生序 

　　宋濂 
　　予幼时即嗜学家贫无从致书以观每假借于藏书之家手自笔录计日以还天大寒砚水坚手指不可屈伸弗之怠录毕走送之不敢稍逾约以是人多以书假予予因得遍观羣书既加冠益慕圣贤之道又患无硕师名人与游尝趋百里外从乡之先达执经叩问先达德隆望尊门人弟子填其室未尝稍降辞色予立侍左右援疑质理俯身倾耳以请或遇其叱咄色愈恭礼愈至不敢出一言以复俟其忻悦则又▲堪作进学箴 
　　请焉故予虽愚卒获有所闻当予之从师也负箧曳屣行深山巨谷中穷冬烈风大雪深数尺足肤皲裂而不知至舍四支僵劲不能动媵人持汤沃灌以衾拥覆久而乃和寓逆旅主人日再食无鲜肥滋味之享同舍生皆被绮绣戴朱缨宝饰之帽腰白玉之环左佩刀右备容臭烨然若神人予则缊袍敝衣处其间畧无慕艳意以中有足乐者不知口体之奉不若人也葢予之勤且艰若此今虽耄老未有所成犹幸预君子之列而承　天子之宠光缀公卿之后日侍坐备顾问四海亦谬称其氏名况才之过于予者乎今诸生学于太学县官日有廪稍之供父母岁有裘葛之遗无冻馁之患矣坐大厦之下而诵诗书无犇走之劳矣有司业愽士为之师未有问而不告求而不得者也凡所宜有之书皆集于此不必若予之手录假诸人而后见也其业有不精德有不成者非天□之卑。则心不若予之专耳。岂它人之过哉。东阳马生□则在太学巳二年流辈甚称其贤予朝京师生以乡人子谒予譔长书以为贽辞甚畅达与之论辨言和而色夷自谓少时用心于学甚劳是可谓善学者矣其将归见其亲也余故道为学之难以告之谓予勉乡人以学者予之志也诋我夸际遇之盛而骄乡人者岂知予者哉 

　　【 前辈虚心攻苦乃尔今人稍解吚唔便栩栩意满学问安能有进】 

　　○赠方松厓序 

　　林俊 
　　五行具而五性分酸甘辛咸各一其味而各相入也故皆易和惟苦独无和酸甘辛咸各有好而苦独无好翰之莼。亮之薤。元修之菜。槎头之鳊。通印之子鱼。岷山之蓣。邕之姜。蜀之椒桂。解之盐。调而和之。其皆相入也。均之为瓜不削者必苦均之为李不摘者必苦均之为笋独成竹者亦必其不甘于味不相为入者古之人行之苦有喻矣蘖是也政之苦有喻矣茶是也苦之不可近如此宜其好之者独也抑闻之直木先伐井甘者必先竭又患夫生于材者之为巳累也苦无适用之材而亦善收有自寿之利其未可少也。予弦直石介泥古而病为通譬之于味所谓苦也落落无合动触世机好咸者之所弃酸者所色喜而心疑者也无适用之材。而又不收有自寿之利。予之苦。尤乎其不相入也。然亦有闻其风而起抗众诋而不夺者其故何谓也予取友于天下与其一乡有未及一面而自谓知巳有肝肺相示久之而益见其亲若松厓君者其是也夫善化者运独为同予仅安于独者也然私计之芩连栀蘗。味之至苦者也自相为类而自忘其独故虽卢扁不废夫调益元气虽不敢与参苓同功然□极胍脱气促而神昏以绝一转息间熄薪止沸苦亦奏有微功矣。夫神完气足腠理弥密。内体固则外邪不能干置一苦于无用之地医之至也松厓其无思置予无用之地者乎。松厓有学识操养以不涉媕阿忤逆珰意退伏林下及是起宪副监军川东而复回湖南也予亦欲东者因叙所赠处者如此 

　　【 备陈苦趣不觉遗□】 

　　○送畵史李约礼序 

　　刘崧 
　　世称善畵者曰畵史畵工也史官也畵者安得与史官并称而谓之史哉及观古之秉史笔者其传是人也非徒纪载其德性行事官职功业而巳乃并其状貌颜色言之如曰美须髯长大也曰短小精悍也曰晳曰黔也曰黑而猜狠也其传写精妙千载之下如在目睫故吾尝谓史官为不丹青之畵而畵工乃不文字之史则其谓之史也亦宜。然史官为书或狥爱挟忿为美恶高下又其书常后时而出有不核不备人莫得而议之而彼或因之以欺世而后世卒亦罕有能辨其非者独畵者之于传神。其人恒相视于咫尺。其部位形采。肥脊长短。广狭之际。分毫爽戾。则三尺童子指而议之矣。繇是观之天下后世之公而直者宜莫若畵史之笔而余之所见者亦寡矣庐陵李约礼者为人传神极精妙方立谈过目如不经意而落笔施采无不宛然能使见者即知其为某某而约礼固未尝自言也其或盈缩于其间则约礼又能因夫人之言辙为之更定而不厌及其成也人莫有能得而议之者是约礼非徒能信其技而又能信夫人之言者也呜呼世蔑公论久矣安得如约礼者使之秉笔以公天下之疑信哉 

　　【 昂画于史为丹青出色】 

　　○兵部尚书华容刘公归序 

　　李梦阳 
　　公自去岁上书乞骸骨　上察其忠诚勉留之至是三上书不许会公目疾引请益力　上不得巳许焉赐玺书文镪有衣一袭行之日冠葢车骑填塞路衢道旁观者咸叹息争走觑公聚而转相语岂不为至荣幸事邪议者谓公前以司农卿归　先皇帝特诏起之置之左右委以腹心数召对访延得失故每语□从侍必遗刻乃罢所谓帷幄旧臣者今　天子幼冲茕茕在疚四境未辑忠鲠耆旧之臣不可一日去左右又大司马者佐主平邦国者也公去谁与理邪公不听比去议者以闻　天子廉公有决志故卒不留公夫士有必去之志。而后有不可夺之节。故古之人有招之不可来而临事麾之有不可去者岂不为俊伟烈丈夫邪为公者诚曰吾可去去焉卿又曰吾可去去焉大夫又曰吾可去去焉朝去一公。暮去一卿。又去一大夫。君人者必谓荣贵利达不足以尽天卜之才天下之才亦必自以利其荣贵利达为辱若是即使公决于去何不可邪知天下之才以利共荣▲有关士风之言 
　　贵利达为辱。将遂以是风天下。故卒不留公。若是□下之愿仕于朝者且駪駪至也先王之训人也语交际必曰义进退具焉先之以几显微生焉决之以时消长形焉故亡义者贪昧几者危悖时者残三者有一焉上之人必贱之曰是求荣贵利达者夫惟贱之也故天下愿仕者不至故曰即使公决于去何不可邪公前为司农卿诸生以郎吏事公泊为大司马公以旧郎吏又数数见愚无似诚不能状公然窃知古之所谓大臣者有是义也易曰不俟终日殆公之谓矣既相率祖公于都门北地李某乃为之序 

　　【 似有慨于固位者而发笔锋镵刻可以醒□】 

　　○送宪副张君之任陕西序 

　　罗玘 
　　地之涯为边。衣之齐而缘也。亦谓之边。凡器物之旁肉。通谓之边。然则边之云者中国之尽际外此则为蛮为戎为羗为狄。先王亦不得而兼治之。葢越边而求以为衣求以为器物不可也然物之坏也皆自其边始故先王于此尤甚爱而重为之防。非忧边之民不足以抗之为之忧也。忧夫无以使边之民抗之有坏而入内之道焉之为忧也边之民其生而风土之钟。长而气习之渐。大约与之亦不相远。其山海与之相陟降而浮游也。其饮噉骑射渔猎。与之相错而便习也。父华而子夷也。父夷而子华也。或其身之迭为华夷也。皆不可得而凖也。而或者恃吾关吾堡塞在。犹谓吾中国如完衣器物然。其亦不思之甚矣。于乎边圉之寄可视以为何如。而独付之武人。况憸人之与庸人乎。正速其坏□□。西北之边。古巳不与东南并。而西于今尤为多警。洮岷亦西之一面。土蕃西羌之所窥觊。而比年伏衅孔深。天子以为宜得宪臣之有威望者节制之以销于未萌。于是以监察御史张君为陕西按察副使往即其任。君前奉诏按甘肃边臣诸不职者朝议服以为能。葢肃之距甘也五百里是为瓜州。瓜之西古玉门关也而中国之地至是亦尽矣计其道里之虺蟠蚓屈于河山之间。腰腹脊胁。要皆虏也。其穿而入也几隧。其入而薄也几城。其变也孰激之。其来也孰导之。败孰为之殿。罪孰为之魁。君道时顾瞻踌蹰固有定筭而后诸嚣嚚者无所动其喙不得尽其词焉称曰能宜也洮岷尤近于甘羌之强不及于诸虏。偏裨将挍非大将尊重臣。而副使之得久于其任。又非御史暂临比也天子之所以用君乌得无情乎或谓君台端之老者也宜在朝廷预政事其出非宜是之谓不知务葢泥于五大不在边五细不在廷之论而未考韩范二老负五大之望皆尝在边矣然则边圉果可付少年乎凡器物于其旁肉之边倍厚之然后可保其怕完而不坏用君于边。固以厚边也。庸非所以重君乎。此非予之言也其寮言之于予者也且使书之为序以为君行赠 

　　【 就一边字生出许大议论巧不伤醇华不雕质】 

　　○送艾典术归陇州序 

　　罗玘 
　　史记天官书曰中国山川东北流其维首在陇蜀尾没于勃碣故秦晋燕赵常多兵譬之人焉陇蜀之喉也。于中国为项领。勃渤海也。碣石今沦于海。要皆在今大都东南大海滨。海为尾闾。泄西维之水而脉络实首尾焉。陇为秦野其位舆鬼其舍鹑首其宫巨蟹其州雍其星太白太白西方金也大都为燕野其位箕尾其舍析木其宫人马其州幽其星辰星辰北方水也金水母也又兵象也有杀伐之气焉水火夫也。其为体也柔。柔则为沉鸷。其过也为激射。为奔放。则二野之分。其兵之用也。亦若有为之者哉。然吾闻太白其卑近日其高远日出以辰戌入以丑未当出不出未当入而入天下于是乎偃兵五星皆从星辰而聚于一舍其国可以法致天下是二星也虽为兵灾亦或遗而为祥其躔次羸缩因人而变宋襄公一言而荧惑退舍是也今乘舆所驻北极紫薇帝座也又辰星会太白五星聚于一舍位也日月如合璧望气者从天精而见景星索所谓彗字蚩尤旗枉矢旬始者卒不入于目中斯何时哉尚与天官书合也春秋之时言星者鲁有梓慎郑有禆灶齐有甘公魏有石申无国无之而燕秦无闻予意二国昧谷幽都地也。古和氏仲叔所居。其遗秘有非列国所得窃窥。无赖于以名见者。燕今司天在焉。岂出羲和氏之下哉。而秦陇之间。亦宜有如昔之不以名见者乎。陇之典术艾昭氏吾友阎允德之异姓子姓也今年客于允德重其世也少其官而欲勖之进而立于其先方伯公之地噫允德之爱人至矣然昭业巳为是特充其官焉则不能不以名见使秦有星家自昭始如甘石裨梓氏可不可乎。予故于昭之自燕归秦也姑与之论燕秦分野。所以薄试其术。而登跻之。激发之。允德其将谓我善成人否乎。 

　　【 □□灵掌游心亥步高踞碧落之上始能槺粕分野苴土天官】 

　　○送郭君知上海县序 

　　罗玘 
　　进士卢龙郭君出知上海县县人在阙下者合而送之郊且重县之得君也属予言之人皆曰上海东海地也卢龙地濒北海同一海也卤舄咸鹻其水土同潮汐飓风以时发作其气同鱼盐蒲苇其产同在畿辅北赤县其所隶同无宣使监司之辖其官之得行其志也又同以其生而习见者之同而治其所临者之同行见郭君政之成也予又将何言君耶虽然君亦遽谓其信同耶君自是而往三千之程舟是马也至之日掀蓬而四瞩焉离离芃芃者稻也。无谓其艾蒿也。烟之蒙蒙者墟聚之爨也。无谓其野之烧也。闻其■〈扌暴〉然閧然者市嚣也。无谓其逐骇鹿而噭噪也。帆之翩翩而织乎中流者粜舟也。布舸也。无谓其毡辀之旛也。入其市而历录然者。文茵纨绮之肆也。无谓其放供张而迎令也。坐其堂而诉牒倥偬者。肤受之诉也。无谓其真椎埋而剽攻也。是葢不俟终日而巳较然矣。其果同乎哉。晨而六百二十里胥集焉吏以漕目告则三十余万石也君思之卢龙其亦有是乎君思卢龙之所无则知上之所以用君者非以其同也上非以其同而用君。君固以其同而治上海哉。予始欲不言兹亦不得不言也请君择焉 

　　【 翻复同异可谓尺水兴波】 

　　○送杨君知新喻县序 

　　罗玘 
　　进士始仕必达官岂惟自祈其然人亦莫不祈其然南部郎曹台属即达官也必曰吾奚不能为北既北矣居数岁见部寺台之长其初亦进士也慕之或陟而位于外必曰吾奚不能为长而挤若是人而非哲且贤与闷闷不慧者能无是心哉曾不思进士仕而为县者。必先湔去其始为进士之心。甘沦于丞簿卑冗之伍。日与之浮沉。从事庸污狡悍。如近溷。如蹈蒺藜然。将包荒之不暇也。郡督邮至槩以揖焉部使至槩以跪邀于途焉吏抱案卷其前槩以署焉又不幸逐逐其欲以败事又槩以蒙诮让焉又尝与为进士者过而于吾为辖其忍为辖槩以丞簿而不吾异也暮而入内愧其妻孥婢仆噤不以言焉如是而南部郎曹台属甚乐也不必北也居数岁而陟于外甚乐也不必部寺台之长也其为县者又曾不思群试于礼部。不幸而不得进士。固亦承与簿之列也。固亦有逆吾之荒而包之者也如是而为县甚乐也郎曹台属望之登山然。部寺台之长望之登天然。其处既卑。▲舌底澜翻 
　　其警益集。其心益危。其欲益易以足。力益思以奋。而功益因以倍者。势不容以巳也。幸今天下用进士为县十六七而以功起为达官亦十八九遂至于元老亦有之是其成也视始仕为达官者不惟等耳或反过焉呜呼县于进士亦有功矣余姚杨君知敬将知新喻县君进士也翁君应干与有戚谓必得予言而后进士为县之义始白虽然翁君不鄙予予之同年友也杨君世宦家又阅历滋久而吐茹皎然得无以发蒙视予言乎 

　　【 只一进士为县生出波澜如许笔有余妍】 

　　○送黎文渊还南城序 

　　罗玘 
　　建昌为郡属县四其治南城县县有城在于黎旴二水交凤凰山之阳城南出通会门百二十里为南丰县又百二十里为广昌县东出武胜门踰黎旴百里为新城县而南城北下未三十里巳为抚之临川金溪二县葢郡之委也。亦要会也。故置戍卫以镇遏不虞今去卫犹为守御所元季伪平章擅割据之雄为伪都僣王号宣德中　荆又国焉其雉堞楼橹门社之杰丽。台池苑囿之高深。刍牧廪厩之富。钟竽笳角漏柝之喧。羽旌纛幢之树。嬉游歌舞之娱。骑射弋猎之便殊有京国之态岂王都相仍于其处而然邪然观其奇花异卉珍菓嘉蔬酒醴之味直争雄于洛阳姑苏钱塘之盛要其土地之美山川之胜容有以召之也广昌居上游林蒨蒙密瘴毒杀人新城差沃衍南丰多硗埆地皆不能与南城齿而其民亦多老死农圃固不能如南城民尚通而善贾乐为远游薄□内外有之也吾尝游天下苟十室之邑三家之市吾可以张口饮醪辟囊受饩醉饱而嬉矣葢吾里闾之人多也最后之京师南郭之南市有吾里人偶语者以为适然耳既而隔墙而呼吾里人也高门华堂坐而谈吾里人也吾惊曰噫何里人之多也吾举顺天旁午来贺旦百人则南郭之人半焉丁仕隆拥重赀而好文黎文渊扈　辇跸而多技皆于吾如平生欢吾职史事于今八年文渊老矣请于其长得与其子益国护校秉羽幢下归归则犹食官饷曳裾　王门荣矣哉然浴盱水。射游鱼。登凤凰山。放纸鸢。倚通会武胜门。笑指负檐而入者。曰三县山氓来矣。此则少时事也今虎旅司门无敢哗无敢阑入山川禁厉鸟兽鱼鳖咸　内物也宁复得尔为邪惟饮醇酒庆余年得归老以享乡国之全盛招士隆辈亦归使人谓南城人好游游而非忘返者于风俗不亦有助乎八月初吉偕仕隆来告别吾无以为赆也以此赆之 

　　【 题无大主张只好就南城生情而风华辉映忘其寂寞】 
　　▲□□□□ 

　　○范母易氏贞节序 

　　王慎中 
　　昔夏侯令女不忍曹文叔之死誓以节自终为曹氏妇而迫于父母至于割截鬒发刖劓耳鼻然后免乎见夺嗟夫彼其爱不出于烈行令名。而苟以保家室之欢。为不失生子者之大愿。如是而为人父母兄弟固亦鄙矣。独怪令女之节其英爽足以激发来世而不能喻当时之亲。其悃恳足以悲感仇怼而不见信同体之人。岂其慷慨迫臆独立不闷有以自持。而诚心精意伏潜着隐尚有所未至与。夫发断耳刑。形巳毁矣。彼区区之爱其女者。犹欲修其巳毁之形而饰之。取其必守之节而夺之。岂非其无苟他之志而犹有可惑之容耶故使父母疑其容而兼失其心令女亦知巳容之累也故其计出于残肤伤体而后得免呜呼可以为难矣然其志靡他而容至于召疑是其所为苟难者亦所以为未至也令女之事余每以是悲之乃今得见节妇易氏益因以有感云始易氏之归于范氏而其夫君锡早死又无子以为养也其舅姑固以为不能终为范氏妇欲再图其所居易氏赋▲慱捖有巨力 
　　柏舟之诗以死自誓其兄易愧虚先生与其夫弟范玉泉君者友也先生以责其友范君以谏其父而易氏之志得以不夺无残肤伤体之痛。而志喻于内外之亲。孝养慈育。备有令善。余是以知易氏之节。非徒慷慨迫臆。足以自持。而精意诚心。独有至者。葢其所守与令女同。而其所得则令女有不及也。嗟乎闺阁帷第潜移默感其欷歔嘅叹有出乎情有循乎礼义其擗摽哭泣有动于欲有激于伦常其然其否隙露端引如鼓室中之钟声音不能匿笑貌不能藏兄不得以苟信其弟母不得以苟信其子而舅姑顾得以苟信其妇哉后世之士好以苟难为贤震异尚刻之行骇于听而怵于视易至于有述精诚笃至穷微彻幽非知德者不能辨也故予序易氏之节与令女论而着之使世之士。知其志靡他。不愧于令女。而其行之难者。乃在此而不在彼也。 

　　【 侧入偏出要归于正。】 

　　○送都指挥俞君志辅序 

　　王慎中 
　　生当封万户侯死当以革裹尸此古之英雄贪功殉节者所为慷慨而自许也其生以封侯为悦不惜一死以求侯既得侯矣又乌能死哉狗马实于外厩。玉帛羡于内府。子女声色之美充于下陈。耳目之好既以给矣。口体之养既以备矣。患日之不足而巳。又乌能死哉。非独然也。其始所为勇于犯难而忘死者。志固不在死而在侯也。然而有死者矣。所谓以此始终者其事有所不免而岂其所自许者然哉慷慨之士不绝于世矜奋而自许吾将何以信之曰其事有在乎犯难而志不存于侯者吾将以是而信之矣自国家以武举求天下之虎臣几百年而吾泉州未有应者吾友俞君志辅始奋然而出以百户中其科居常作止动息与兵为徒击剑驰槊适于持棰之嬉关弓舍矢狎于投砾之娱擐甲戴冑而踞鞍马若袵枕席而便纨绮也其为千户于金门为守备都指挥于汀漳所至与士卒同甘苦爨无精稻厨无虔肉而营伍之井匽庾灶必善且拊循劳勉人人必至惟恐伤之其诚心恻怛发于中而周于外不徒色之仁词之厚而巳余见其所为尝驳之曰凡为大将者视方略计数如何。乌在自操凶器。与卒伍争忮而较勇。则是身不胜衣。射不穿札者。不得将上军而冠征南欤。号令明而严威致。则市召乌合之夫。可使前死。必人人得其心后与之蹈白刃。彼行厨弃梁肉而士有饥色者。非汉之名将哉。君所以复予则谓凡吾所为必始于尽巳不习其事而苟据其权。不得其心而欲用其力。吾以为于巳不尽。故不为也。今使方略计数明矣。▲□本之□ 
　　而且习兵事。号令威严振矣。而又得士心。不尤为兼备而无患哉。且古之不夙习兵而堪将。不素飬士而立勋者。推毂而出。凿凶门而前行其权得以斩艾磔裂人而无所制于法故能以威使众而可以有功今将无杀人之权。而制之者多。吾又将率之而与之共死。苟为不素畜其心。则有涣然而走耳。士诚与我而自不习其事。悍然率而为之先。是委虎以肉也。吾虽不爱死。乃当以不习兵死哉。以其所言考其所为岂果以狗马玉帛声色子女于其志耶吾信君之能死也以此今偾军亡将之衅屡见于边上方闻鼓鼙而思将帅行且召君必不爱高爵以丑立功之臣君既习兵而素拊士所宜向无不成功君固当侯而无所致其死吾之说将不验吾诚信君而人将不信吾之言人固不吾信。而吾尤自信其信之也不妄。于君之为佥书都指挥于广东也序以为赠 

　　【 风华特达利目爽心】 

　　○赠赵千户序 

　　王慎中 
　　异时武人之容。冠猳冠。佩鱼服短后之衣。抚剑而语难。饮酒呶号视直而不能侧声高而不能下手足之力。有余健而不可制。则蹴踘蹶张。投石超距。以泄其悁急而宣其气。卑躬俛首。腼颜笑而柔声音。飘绅襜袂。与人为俯仰。非其事也。永宁卫右所千户赵君伯龄世武人宜有其容以吾所见皆反之何也异时武人。其容如彼。其所为亦且暴戾恣睢忿忮。所至辄批搏人以自快嗜财悦色。则攫取挟狎而无所惮。时平▲写得毒又提 
　　久而文法行。往往见为背恶。上之人辄操文法以困苦戮辱之。于是武人之容。为世大诟。不思其为则非而其容则是。彼其惩之之过而蕲以自免。辄改其容以趋媚于世而求容乎上虽其进退蹈舞不惊人之耳目而矫强果奋之气无复异时之效不亦可患也与且其容非矣而其所为亦卒不能大变于其旧。是两失之也。伯龄细谨自饬以恩义拊士卒如恐有伤尤廉于财贫而不侵乎下其所为是矣予独怪其容之反也岂非思自表见以趋世而冀上之用乎然竟▲更毒 
　　落落在羣伍中。无以自异。事仕不及而材勇无以试饮酒不得醉醉亦不敢狂语徒飘绅襜袂与人为俯仰以消沮其气良可悲也文法之盛。背恶者不得肆而敛饬者亦无以自异。将使武人何所视哉。吾甚患之故有以赠赵君 

　　【 变百炼为绕指讵独兜鍪然抚剑语难武人鄙态倘真正虎臣亦未必作■〈走斗〉■〈走斗〉面孔向人】 

　　○送王佥事序 

　　赵时春 
　　西蜀王士延。自刑部郎迁湖广宪司佥事。僚友催懋言偕其济追而饯之。酌酒而祝之曰。凡宪司之患非职者子知其所以然乎。患莫大于相疑。何耶天子不能独理人。故畀之守令。颛天下之民者守令是巳。守令颛斯民生杀予夺之权。则将以其意行生杀子夺之权。可乎不可乎。天子亦知其不可。则设宪司以防之。故宪司之设。始于疑守令。宪司颛守令进退荣辱之权。设又以其意行进退荣辱之权。则天子又将大置人以防之。其疑固大于守令矣。然则为宪司者。退以疑疑下。进受疑于上。上疑则下慢。疑下则上反。患顾不大哉。虽然上之所以疑我者。因我之以疑权疑下也。呜呼。王子岂能必不疑守令之可疑。但能必不以我疑疑之权疑守令。岂能必不受人疑疑之权以疑我。但能必不以我疑疑之权受人疑。呜呼王子行矣。勉之哉。吾不疑彼疑疑之权矣。而彼疑吾疑疑之权。是天也。子母怨。吾不以疑疑之权疑彼矣。而彼疑吾疑疑之权。是人也。子母尤。不怨天。不尤人。子有以▲上下交疑为监□者良苦 
　　报天子矣。然吾尤闻湖广故楚地近獠夷。俗喜疑而叵信。子果能此。岂非针楚之秦缓与 

　　【 体骨矫挺】 

　　○送杨景周擢广东按察副使序 

　　赵时春 
　　明制内设御史院。外立按察司以纠邦治。号曰风宪官。其职不亲操政。主按政之得失而褒贬之。不莅民事。主察民之利害而兴厘之。故凡内外百司有失职者。必觳觫于衷曰彼风宪官。将以所治纠我。为风宪官者。亦夙夜惕若曰我所纠之治有遗乎。则将为我风宪羞。庸是百司无秕稗之政。黎民有嬉皞之休。风宪之设。亦侈大哉。初惧其权重难制。故班御史院于六卿左。按察降二司一阶。又以中丞摄大夫之职。副▲公文大有昌黎气魄 
　　使佐按察使之治。凡使之治必关白而后行。有所漏罅。则佐而纠之。不以逼为嫌故中丞举其职则天下治副使举其职则藩省治居是职者可谓得行其志矣。其后为中丞者。自比于六卿。为九卿姑引大体以自居。而下移其治于御史。为副使者亦自眤于二司为三司。又以逼为嫌。而挈其治擅之。使副使谦逊无所关。率升堂陪座狎案佥书。退食廨所。玩愒日月。或问之应曰我帖司副使当然。士大夫有擢是职者。必问其为帖司否。帖司之说。岂法制使然哉。始余少读官吏甲令所载风宪官冠豸冠服法服得以风闻章奏奏不如不治心甚骇之又闻长老言异时天造之始副使以下乘马径入省堂案验公私掠治吏卒省中咸慑服请罪其威若此又大异之以为人生而居是官得行其志。岂不役然大丈夫哉。弱龄入仕目睹所谓风宪官者巳稍异所闻心私怪焉又闻帖司之说则大以为疑及为刑部主事与郎中杨东溪为陪或东溪既果断通敏则凡余之所治者一一属之而余乃以闲暇为乐始信所谓帖司者不惟风宪而百司亦皆有之会东溪擢广东按察副使其僚友咸贺不敏以少当传长者辞令则为致其语曰我将以君为帖司者耶。必令媕娿于流俗。徜徉以穷年。而奚庸余言也。窃观君之楚楚然懃勚王役。蹶蹶然不遑息。殆非喜为帖司者耶。夫丈夫遭际休时。在侧陋犹耀其光。况居大官衣章服。得行而志。固当崭然岿然。砥砺臣节。订顽砭懦。播汗流清。巍然隮遐夷之民于陶唐政教之中矣将使后之人指目之而愕然骇异者亦犹今之骇异昔人此真毅然大丈夫之事也君子所得为也顾可以帖司自诿哉夫余固帖司者也然一闻其说。尚悚然而竞厉。踧然不欲复诸身。况君之果断通敏者也。呜呼吾知东溪。其必不为此也夫。 

　　【 今之不为帖司者尠矣读此能无汗颜】 

　　○赠王晋叔兵备平阳序 

　　熊过 
　　王大夫既典师平阳兵熊子曰学者言平阳之备以为逼虏要非事实然考信往记参诸旧闻其地北接汾晋西通同华东连齐鲁之墟南面以临卫郑莫能当者葢兴败之故多出焉是四战用武之国也昔秦以其强盛衡制诸侯山东之国皆有害也然河曲卒困于赵盾走之兵法曰地有所必争如平阳岂不然哉晋魏六朝之际兵戈相寻平阳益为要害王猛败慕容评灭燕宇文■〈弜攵〉策举齐靡不由汾曲走出为师凡东境之祸固皆掠境平阳者周振玉壁城齐据武关又皆设险伺非常之警然则攻守之便乃自古称之矣今天下巳平治非有秦晋之怨燕秦之谋周齐之事也则言事者因亦后之然诸凡向善称第者旧乃多参居其旁丽雒川诸偷故皆蕃落也负拳勇怙狡捷往往由平阳潜入行盗侵殴河南诸所往乃或攻破城府放囚徒取财卤去年乃相参会残石州此壤服之忧不得委蛇高枕者也。夫蕃之杂久矣。卒欲去。不可得。籍第恐之乱又益盛。武备宜以时修举。然不可专一恃也。苟不惟镇抚慰籍。修其孝弟忠信。则亲上死长之谊诎矣。虽兵亦何于用之。彼葛生鸨羽之次。虽以霸国之余。勇敢之气。当其淫兵。未尝不频蹙称穷謼号也。居居究究乃思它人。智者宁无惧哉。今平阳古唐区也人情大扺不远独恃兵者非完计也且夫唐虞之际蛮夷猾夏寇贼奸宄舜命皋陶为士兹土言不及兵葢刑清政修。内不格奸。则迩至远怀。地利不如人和。何必至今乃异也。皋陶之命曰明五刑以弼五教圣人之于民。固将教飬使安之。非徒以兵戕厉之也。予所厚善许主事曰正德中贼流入境平阳人杖棘趋战或持白木长柄续短刀钩镰褊袒呼而奔之有夫陨自楼救夺其妻子者贼卒惮杀其向道谓卖巳也而去之彼夫勇可以赴义矣子今刑官而又司兵山川兵革子所统也然幸无恃兵淑问如皋陶弼教而巳象刑惟明。则人知方。何畏远不可革。况今之胠箧探囊者。何足虑也故兵备者备兵而巳非以为可恃也 

　　【 言兵不可恃深晰边要文亦骎骎西京以上。】 

　　○赠东谷先生考绩序 

　　王维桢 
　　今南京户部尚书东谷孙先生者前为南京工部尚书而摄兵部事其时会倭囚发先生诸所振举皆可明臣节翊国难余私为记之云始倭囚来侵海上也众不过数百人微眇耳海道以书白兵部先生得书辄大惊其时属大暑而又暮夜先生立呼火草疏驿闻于　上当此时客皆谓先生疏太遽且须之以观其定先生固不肯居顷之诸道书旁午至或一日十数至上海言城陷太仓言城楼毁嘉定言城被攻甚殆贼众见者至万人其伏兵不知其数先生传书令诸大夫徧观之客前言先生疏太遽者乃皆造门下谢言先生识贼状覩后事我等弗及也顷之有得贼谍者白云贼且欲窥江上不但巳先生惧遂集诸守臣谋之有一人前曰苟必欲发兵固须请乃可耳先生目言者言者奉首退不敢复争先生乃言曰夫春秋之义。先发后闻。谓仓卒之变生也。独奈何守胶柱之见而不顾急难乎。于是自为令分军为六道出屯戍要害处而各置一将领之而又为之悬赏格申罚科既巳定乃克日行宣言曰有来挠吾计者吾奏之不则与若俱伏矢石之下毋令误国而徒自冺没也其日兵遂出乃请粮于户部户部予之当兵出而行都市中卒皆练甲兵戈光烛云日父老观者咸拊手叹嗟以为老且死乃始此睹何其盛与兵出可十日所而倭囚皆回舟不来先生御寇凡三疏其二疏事既巳断乃后奏焉翰林王生曰夫从古以来负才之士非少矣然事每不立者坐有病四焉事势奔迫。利居其一。害居其九。算较分明而怯心生焉。此病一也。独智之虑。众不及覩。而骇议随之。自信不固。制于唇吻而遂止。此病二也。太阿倒持。授他其柄。动发举事。未见福端。先婴祸首。此病三也。投机之会。间不容发。而逡廵犹豫。未有所决。譬之临道踟躇。坐失千里。此病四也。斯四者固偾事之根蹶才之路也余常提是以验天下之士百不失一而孙先生独无一于斯四者此大计所由定。大事所由成也。在昔正德之季年嘉靖之初■〈礻冀〉也传有乐平乔先生者而又有仪封王先生者二先生相蹑而为南京兵部尚书南中人至今称之以为当其时江南保障东不在海北不在江在二先生之身焉由今孙先生观之令与二先生出同时当鼎足立仕同地当比翼奋皆所谓上应四七下乘五百之运者也岂可数数见哉孙先生摄兵部时南中人咸事吁祷愿先生为真兵部巳而改南京户部非其望矣南中人甚□之孙先生自为尚书葢三迁而满三年当考临行王生送之曰吾欲上书明先生之概。乞改玉授钺以答下情。惧人以我为越俎而阿私好也。吾欲纂述前事寄勒石室。而身在江表。惧人以我为卖直而夺彤管之职也。故私独记之。吾且欲谒归。将持而藏之名山。令后世有知者求焉。先生毋以我为无益于公也贰工部者欧阳先生见余记语人曰彼王氏记东谷先生事信魁然大矣然东谷前为户部而值财用屈也曾岁益巨万之资以给之既改南京工部又复省财至不可胜算凡此皆大政乃皆遗而不录何也王生闻之惭巳自解曰夫合浦之珠。网者讵有穷哉。则吾有遗录焉。固也。 

　　【 安徐详雅有轻裘缓带之容】 

　　○赠青岩胡君督学江西序 

　　王维桢 
　　夫以胡君督学江西者则斯举岂不诚甚当哉葢人材之识拔在宰相。升进在铨衡。其风厉陶成则实隶学政者赖之。故此三列者咸各得当斯足矣。奈何患世乏才哉。日胡君拜新命诸尝与胡君同中秘者皆嘉乐之颂说之固信有所感非私而巳也初胡君在翰林年甫踰冠时蜀有二俊其一则内江赵君乃胡君竟迁给事中去翰林非其当也岂固命坐彼不坐此哉其后十余岁胡君忽而仆巳又仆而兴渐征渐▲督学与□相铨衡并重 
　　引始历今阶命顿抑之耳胡君能与竞乎今吾君齿发逾壮神凝凝定矣夫士志定其神将安投弗善也胡君少而负奇恒以为人臣委质而出。苟肯戮力进取。安事弗济。故往在谏司辄有所论驳以明巳志。然本无他肠如世俗猎名自烜之为。于是执事者追论之言其人拔为诸生师表。诚择其当也。亦命且达哉。鄙人桢关塞间人也塞间人十出九讲戈矛戎马之技乃桢滥典笔札之役则时时就胡君考讯载籍推探至窽既虏数犯塞蜂火达于居庸则复与讲戈矛▲以命字生波 
　　戎马之技小折大创之畧顷胡君为士者师矣余第执手默默不能出一语私谓其富积着可施余安裨之哉顾独以胡君故则嘅噫甚焉夫古之人能当其任。位副其有。则何言命。躐趿而升殊隽。立谈而贵尤人。则何言命。时之所予。序在鹓鸿。俗之所否。滞在涂泥。则何言命。非无命也所由自致命弗能格也惟士专言命于是君平之肆客常满座季主之卜声动长安术家主权修士堕守自汉迄今若是矣胡君顺命而又好修其可恒觏之哉胡君拜命时宰相则袁州▲可破星说 
　　□□铨衡则四明闻公究其事宜传述久远赵君谓□□斯毋典笔扎者之责乎勿令缺逸焉可也 

　　【 顺命而好修知命与不知命者俱当不昧此语】 

　　○赠石洲张君擢守建宁序 

　　王维桢 
　　夫仕宦而至领郡国历太守葢赫然显盛矣顾独以建宁令石洲张君往非计也余私窃咨咨嘅噫之焉今天下坐戎马之惊浃岁以来骚然靡敝未有宁所又时有水旱之虞民人流?道路轻徙易摇即若青齐汴宋之间燕赵之分西至秦北至晋此十数郡者何尝卒一岁无事哉然惟独江南完在江南又惟独闽中完甚建宁于闽又称完郡葢渐南渐远渐远渐安也以彼其所。即令一长者行能治之。乃何必张君往也。若张君者固宜在青齐汴宋之间燕赵之分秦晋之境譬犹病瘚而逢仓公苦髀而得利刃也岂不便哉。夫张君者蜀人也负才略慷慨为南京浙江道御史南中缙绅大夫之伦多称之余至南中见其人亲覩其行事主在便国家利人民其伏奸宿蠹自张君在事犹之去腐置氷蚊■〈亡上虫下〉不就也假令张君得摄专制之权。据要害之冲。不以州府困其志局其才。其所兴发建竖。当与古昔豪杰方轨而争驰。抵足而论烈。乃令守一郡不能见张君奇。而又迁完郡将益靡▲故作波澜 
　　有见。余奈张君何哉。先王辨官论才。所从来久远矣。祖宗时或以御史迁都御史。或从郡守转六卿长者。若此类者往往而有。彼固谓其当也。他悉置弗论。近世之官人次合贯鱼。积同累薪。次不及不进。累不谢不伸。虽有贤者怀拯救之志。挟批捣之能。亦引躬逡巡。莫敢自效。诚格于调也。故贤者或老白首。始跻大官。比其时且飒然衰矣。往日十举十当。今不能五。若是以为信名者非可哉故时过而种虽后稷一物不生老至而官虽有贤者鲜克立功张君方壮岁。能寒▲资格之限堪为□腕 
　　暑。忍饥渴。葢四方士也。不及其时?重权。强大业。徒令尺寸进。如待庸众人焉。余恐其积效不暏老冉冉至矣。张君辞其寮往建宁其寮八九君第莞莞视张君笑一日其寮凤竹徐君为余述其事余问徐君笑何以徐君默不应余谓之曰今张君擢如此且在事几何年矣徐君曰业六年满矣且欲考而值此余呀然叹之语曰南道如虎升官半府非虚言哉 

　　【 人以得完郡为喜而此顾以得完郡为惜名论森挺可备官人之鉴】 

　　明文霱卷之五 

　　●明文霱卷之六 

　　武林刘士鏻羽石父评选 

　　序六 

　　◆序六 

　　送柳滨先生赴平凉苑马寺序 
　　送大司马凤泉先生归宜阳序 
　　赠唐大夫幼贞出守广平序 
　　送彭通判致仕序 
　　送太平守江君序二 
　　送翁丹山参议贵阳序 
　　赠吴宣府序 
　　赠李长公序 
　　马太史孟河东封序 
　　送袁履善郎中谳狱广西序 
　　送王中丞督理河道序 
　　送中丞陈公抚填河西序 
　　赠王元美按青州序 
　　贺大中丞孟公生子序 
　　送张幼于之金陵序 
　　赠李于鳞序 
　　送张有功尚宝左迁淮运序 
　　送郭侍御子静左迁永安令序 
　　赠袁抑之给事迁福建按察佥事序 
　　送浙江右布政使华亭莫公予告序 
　　苎萝西子志叙 
　　赠穆太公序 
　　赠杨凭序 

　　○送柳滨先生赴平凉苑马寺序 

　　王维桢 
　　王维桢曰余尝履平凉境云知平凉苑马寺事平凉在重塞复岭间游轺罕至寺务甚简又几大夫综之乃愈益。闲寂幽旷旦日循故事集揖衙署命坐呼茶茶巳辙揖退坐私关内吟卧自如兴至则约与蹑空同理觞咏如此悠悠率用为常然志士劳人恒不乐就其所即就思去如蹈坑溺中若曰土僻秩散比之隐丈人云寺少卿柳滨者固世先生之所称志士劳人也自辰州才晋今官自姚安才改辰州自部郎才刺姚安而发轫崛兴则自吾华庠始官凡五迁岁凡二十更可不谓志士劳人耶论者咸称今迁非先生乐就而先生以赴平凉道华州顾靡有弗乐于是王生钦之贺之以先生综马即说马为赠夫莫险于山。踰之在马。莫远于天下。至之在马。故马者克险而到远者也。择地而蹈。不任险远。毛即奇无称焉。有马于此西超河华北踏幽燕南饮滇池旋越七泽赤汗血流逸足景靡历四表弗病此其骨与气能常有哉然又夷途平坂。让马争趋。文辕绣毂。让马争服。朿脯石粟。让马争秣。仙仗天闲。让马争入。烟水之坡。莽苍之野。抑首甘心。不一悲号顾焉故殚力任使贞志安遇非独君子马亦有之先生笑曰嗟允宁论马而实谓我我倦游人也兹赴信适于是王生又说御夫世称造父为周王御八骏日行千里周游八极人咸怪之八骏信善驰能一骋千里哉惟御者节其控纵。时其奔徐。察其休苦。不竭其才。遂千里至也。葢百里一息。千里十息。八极可周。急辔疾鞭以速必到。崇朝而绝。故脱骖驻珂休力养徤御者之法也投闲抵散储精需晋官家之度也先生又笑曰嗟允宁论御而实谓我我倦游人也安能千里允宁葢余字余自学于先生而至今官先生执余手而喜曰吾识子在童驹时兹服在　帝辇且范驰驱乃何忧识马即望平凉去 

　　【 规翔矩游不失其驰而能至于远正不必以嘶风画电为奇】 

　　○送大司马凤泉先生归宜阳序 

　　王维桢 
　　凤泉先生者宜阳人也天性忠鲠少而讲匡攘之略所居官多在秦之边鄙凡虏情兵状皆明知之声名甚显今　天子之二十九年先生为吏部侍郎其秋虏骑入关南京师震恐先生受　诏督营兵以拒虏先生令士皆出郭而阵收郭外民皆入城民皆以私藏随虏守十余日竟不获一物而还于是　天子贤之顷之　天子更兵制合十二营兵三分之如旧制为三营而设戎政府及总理佐理之官二人遂以先生为佐理官当是时先生奏罢中贵人不得预戎政又罢勋臣不胜任者二人。兵浸浸振焉。由此　天子器先生愈益甚而会兵部尚书缺　天子手批先生为兵部尚书先生自以遭遘非常思倾身以报之既拜乃遂条治兵五事上之疏入　天子忽下诏让先生先生恐即上书纳印绶遂罢而归宜阳秦中人宦在京师故居先生之门下者凡若干人咸追而送之郊临别史桢进而言曰先生且休矣少选之顷　天于且复召先生起矣自桢滥竽供奉之班。立在交戟▲言人所不敢言 
　　之内窃覩　主上之英明独断论功不问其咎录大不挍其细葢自天地剖判以来未尝有也在昔经国之臣有所谓杨石淙氏者其人如龙又有所谓王晋溪氏者其人如虎龙所在渊。雷雨兴焉。虎所在山。草木茂焉。人罔不仰其为祥。亦罔不骇其为异。　上始皆斥之矣。后竟皆征之。且方其时。谗者在侧。而二氏复进。是葢覩昭旷之道。越拘挛之见。不夺于三至之口。前世能有之乎。语云玉剖而良桂伐而芳言士不遭跌。其节未见也。故夫有非常之功者。必有非常之议。有非常之议。者必有非常之谤。谤久而益消。功久而益着。暂不胜久。则谤不掩功。而跌者卒奋。彼其媕婀附时。舍社稷之长策。徒以自固其禄位者。岂少乎。然一跌竟不复振。　主上弃之如腐鼠然。诚见其莫有赖也。故桢愿先生且休矣。召者顷复至矣。先生归宜阳既二年言官复奏之欲以为兵部尚书未报若有须焉先生前所罢中贵人遂着为令不得变所与共事号总理戎政者其人鸷悍先生故尝嫉之卒陷于大辟其年先生之子王子仪选为给事中有司以▲□未用□□巳 
　　以为子仪名家子年少有大人风　上因乃拜之今天下传先生在兵部疏凡几种独至读罢中贵人疏则皆变色嗟叹以为难能焉。疏略曰今　国家之所患者唯虏所最甚患者唯士卒弗振臣以为斯二患者非深患也所谓深患者唯在中贵人典兵权耳夫今之团营。即汉之北军。唐之府兵。宋之禁旅。所以卫京都。备不虞。至重矣其令勋臣掌之者谓其明武若其令文臣共之者谓其督怠弛其令中贵人监之者谓其防拥蔽。总之以厉兵振威焉耳。乃者胡马来臣▲有此一疏便可送归林下 
　　调团营兵令出城击胡而十二营半空见卒又罢弱不任旗鼓夫卒至罢弱。罪属之文武二臣。不得解矣。至空无人者则乃中贵为之耳外语藉藉。咸以为有为输钱脱更者弊是本用监军反用蠹军矣。可痛陛下即若不赫然立罢之。则岁月既积。消耗益甚。假令虏踵前智。复射一矢于关下。谁与驱逐。此可为寒心者也。夫刑余之人。典在传公车之命。供扫除之役耳。令其参列壃场。固巳亏体。而况于作蠹邪。臣闻久服之裘必敝常用之器必缺请罢中贵人。勿使更滥戎机。亦保躯善后之图也。夫中贵人既罢。则什伍充实。即于什中选伍。于伍中选一。丰其馈饟。时其练习。即可得精卒。以精卒当强虏。何患哉。臣故曰二患非患。中贵人典兵权深患也。臣又观在营诸徒善为容难以効实臣欲调诸边名将。久处行间。谙穰苴之略□。每营各置数人。而罢今之善为容者。则李广在军而舞车之徒出。王翦开壁而超距之卒奋。所以摄外夷。安中国。涤旧耻。伸新威。计无急于此者。臣诚愤胡骄志在忠于　陛下。故缕缕如此。夫撩虿之尾。必中其螫。臣岂不恤。顾令戎事坐而益坏矣。愿察愚悃降咫尺之诏。定万世之规。臣不胜大愿此疏初下时诸大夫见之惊曰古之言雒下多才名不虚矣 

　　【 和雅端凝居然大家其详述罢中贵人典兵一节可谓探骊获珠余皆鳞爪矣】 

　　○赠唐大夫幼贞出守广平序 

　　徐贞吉 
　　余选汉记公孙昆邪惜上谷太守力战事以为若此近古怜才之义至文帝始持节赦云中守呜呼又何明也是时汉苦匈奴矣。终帝世兵竟不出。皆使屯将近郊。天子按行。示有兵而巳。其要领可覩也。文帝曰李广奇才俾遇高祖万户侯岂难得哉明巳之不以万户侯与广也李广事帝年尚壮也巳遍历雁门上谷代郡守以此知帝之扞边安民大略在慎择守夫乘障收保聚。令虏不大入。得以杀获上府计功过。即守事亦易办。岂得空国困用哉。至武帝之世则万户侯摇铎而以与诸人于是广去守而为将虽其晚年而郅都一以扞圉名。则既以其名困矣。　明制横边守棊置虏连近岁大入杀略守民人顾法守不与考责仅督糈糗哺幕府行尺牍文墨自喜经国者谓出师难镇兵又不足赖虽以万户侯市期无应者宜仿汉古法重择近边及甸辅太守得沉机才智勇略之士稍阔略文法假借之令率民自为战御以宽内称善计当是时而平阳太守。又竟以课民御虏中不律。▲此法确宜行 
　　□哉今之守。不得自补卒伍。如李广魏尚有自卫也。率出顾募。非课人赎罚。则安所取直哉。以法不当。则谓收市租自用者又何如也大夫刑部唐君曰使平阳守竞竞守常磨岁月以彼才智自效虏亦易与乌可越格令率易若此予曰呜呼行千里者宿春粮眂昭旷者不及于眉睫事有固然者是时虏旦夕入率妇子待命又奚暇磨岁月顾不念其时能令虏不入境也守虽操一切。不暇念民。亦远出于坐视虏去后。深文平绳之。使后守徽维四肢。欲自奋无由则执计者之过也。乌在所称阔略假借之初意。于是唐大夫出守广平矣过予论事广平畿南閟国不若上谷平阳要害然虏往年掠至完县则广平宜急备宜大夫以才士行大夫读名实笃核击断之书久奋气再倍可以出而击御虏宽　上忧不但专理民不得以绳文深恐为解夫大夫谈诗书起家者倘亦有鹰搏猿射之雄乎善乎田叔有言云中之民自为守出死力击虏不可禁嗟乎尚得民心如此即功名易成矣。此尚之能也。宜文帝之为尚动。故予与大夫计边言虽多又终以安民为之本 

　　【 今无良守故无良将安民一语可废万卷韬钤】 
　　▲收有千钧之力 

　　○送彭通判致仕序 【 代府官作】 

　　唐顺之 
　　古者僚友之间其相须至殷而其相比至勤也其去者。则居者曲为之挽而留之。于是有以去者从居者而居者不患于无与共勋伐焉则君奭之书是也。其居者。则去者曲为之引而致之。于是有以居者从去者而去者不患于无与共泉石焉则北风之诗是也。其或去者不能为居者留。则居者为之盛祖帐。车数十百两。至作为咏歌。倡而和者数十百人。于是居者慨然有羡于去者以其绝尘而不可及而去者亦待▲波澜壮阔 
　　居者以为重然后风声奕奕。耀人耳目。至干久而益章。则汉人之于二疏。唐人之于贺监是也。自余官于常而得与石屋彭君为同僚君温雅纯粹行洁而材裕虽在僚佐中而隐然系一郡之重轻余方幸于得君窃以为弥缝缺失实惟君是赖曾不几时而君谢病以去余为之怅然自失既　自愧其力不能留君且以余之迂拙无所用于世其去不宜在君后又自愧其縻于此而不能从也独知慨然羡乎君之不可及而欲载之诗歌使君之风声耀人耳目如古人者而又不能也则请聊述余所闻以赠君可乎夫去就有二途而仕隐无两道在易之渐之上九既巳渐于逵矣而孔子曰其羽可用为仪不可乱也观之上九可以肆志矣而孔子曰志未平也由此言之君子所以蚤夜孜孜期尽乎巳而被乎物者岂独蹩蹩于世者则然虽肥遯高尚之士亦固有责焉耳且君之居官清远闲散。翛然绝不以声利自污。则仕固无异乎其隐。今君之去也将益尽乎巳而被乎物。使其志未平而其羽可用。则隐固亦无异乎其仕矣。故曰去就有二途而仕隐无两道。苟徒枕石漱流。嘲弄烟月以为旷达。而曰世与我既相违矣。则余又何敢以此望君。且非君所以自待也。君行矣其亦有以处余也哉 

　　【 起势如大海回风】 

　　○送太平守江君序二 

　　唐顺之 
　　古之仕者比闾族党之长。皆不去乎其乡。积而至于公卿大夫。皆不去乎其邦。出有禄位之荣。而入有桑梓之欢。其委贽而效之君也。未尝一日违乎其亲。其戮力于国也。未尝一日捐乎其家。其或衔命而使葢亦不过乎友邦侯服之间。而非有蛮陬海徼之远且艰也。然而四□祈父之诗。上之所以深悉乎下。下之所以自鸣于上者。且眷然而不释也。是故上不□□其势之所易以使。而下不必矫其情之所难以安上不忍夺人之私以蕲乎事之所必集。而下不必自割其私以狥乎公之所必急。于此之时士之不乐于仕者其亦鲜矣。后世之仕者不然。徼于一命之寄。则不得不去其乡。乡羁于画土之守。则不得不违乎其亲。其所冒而历者。或绝栈惊波。翳瘴毒雾。梦寐之所骇而虞焉者也。其所羣而縻者。或侏■〈亻离〉猩语。豕窜鹿视。耳目之所怪而愕焉者也。此其劳逸愉悴。与古巳大异矣。而上之人方且据其势之所易以使而惟蕲乎其事之所必集。下之人方且割其情之所难以安而惟狥乎其公之所必急。然则今之仕者其亦有所不乐乎否耶。白石江君歙人也乃今为　天子出守太平当南徼之绝去乡万里之外涉瘴疠之地与夷獠杂处君虽慷慨不畏艰阻然而君有老母在顾力不能偕也岂亦有不乐者乎君既不得如古士大夫。各用于其乡。而其势又不得以其情自请近地。而朋友间亦无有能以柳易播如古人而又无有能代为之请者其亦有所不乐乎否耶。虽然太平为南徼雄镇外拊交人之背内理绥诸蛮酋其为地也最要。而其欲得良吏也甚急。君负材练达。气伟而志雄。意者太平固非君不可而君不宜以亲为辞耶。抑以　天子方有事南邮欲借豪隽于锁钥之用而暂试之盘错之效以待旦夕而事定则遂还君于内地以便君之私也欤。余固知君非淹边郡者也。然则君其可以慨然请行。而祈父之歌余知其必不作于他日矣。 

　　【 大意以边远为嫌而顿挫往复有迭气灏抟行乎其间】 

　　○送翁丹山参议贵阳序 

　　侯一元 
　　岁在辛丑丹山翁先生为南比部郎且九载矣檄至以先生参议贵阳先生之为郎也贤资又独久乃其迁不能踰常而地又远士之务进怀古者或不厌焉其岁三月翁大夫治行诸乡先生咸往饯之都门之外冠葢既集马鸣于衢于是有顾而叹者曰是马也范驰驱式王路弗弛弗蹷国马也然而御者方三十里五十里而休也可以为良矣然而不若捷之速语卒视归乎翁大夫大夫曰请受教竭驽以听御者。道虽远以日月至之。巳而大夫前行至于舟于是有顾津人而叹者曰善哉乎为舟险而不败戒而不袽是其材致而工习也虽然彼容与而击楫者无冲波之虞而有善舟之名可不谓遇哉则又视归乎翁大夫大夫曰请受教往求所济。虽险也曷违之。巳而大夫登舟命师纵马弛御于是又有叹者曰舟之于师也。马之于御也。不可易也。以其习也。易之则害于舟。害于马。故治民者审宅五方。治音者审正七均。今大夫则巳易器而操矣窃为大夫虑之大夫曰请受教往而学焉。闻之曰东西南北惟共。又曰车于室辙于途。若惟车弗饬。尔又奚问途。于是诸乡先生顾元曰尔惟最少盍籍尔长者之言元既受而籍之乃作而曰备哉言乎虽然　天子之遇先生厚以先生大贤且托以明古之道振当世之急而议者类以为先生不便是无以异　上恩而矫士靡也且天下相趋于疾足邪径。内顾自便之日久矣。靡不跂足而至公卿。以余耳目所睹记。郎吏之陟而外也。鲜及二考者。监司二千石之陟而上也。鲜及考者。是久仕之法隳也。巳陟矣。则欲以踰级自异。巳踰级矣。或曰地恶。或又曰远。顾其身便否耳。虑不至乎民。是陈力之道圯也。昔人云易动而可虑者莫若远民言制吏之难而达民之壅也。故惟自立之士。不削而正者。乃可以抚边安圉。今士大夫之入者计不复出。出者计旦暮入。其况边乎。是均劳之义格也。兹其来远矣自汲孺之贤不□□□□□□望之之不欲而难左迁祖尚之文武□□□□又况材非慷慨随风同波者哉夫若翁先生之材贤盛矣乃其为郎而独久迁而不踰常得地而独远则彼浮食乘墉集菀之人始厌然心沮矣是天子所以讹羣工宰臣所以抑侥幸不塞而自禁之具也济涉方深。以先生表。逐兽方惑。以先生虞。社稷是役。又何疑焉。且诸乡先生之言有未竟者吾闻东野之佚矣。未闻鸣鸾之败绩也闻虚中之济矣。未闻忠信之陷也。五方异齐矣。不闻其不同礼也。七均异□矣。不闻其不中律也。故善马所以善舟也善舟所以善政也一也异方而同区先生行矣余又闻之木巨者锐末源弱者洪浸不盈于大天有常予不争于▲周匝 
　　人人有常好夫贵阳非故西南夷之微与语曰树惇帅德而守终纯固者惟夷能也而既浃沦王教矣因长之以先生之慈惠维之以孚信镇之以易静此其回面而向德也必倍乎中州之民异时择公卿于冯翊。还列侯于河内乃知　天子所以遇先生。徒执古之道。而其去世俗之虑远矣。夫迂其身以善国正俗周公之事也于先生乎观之 

　　【 玉藻温丽金薤琳琅文亦具萧萧马鸣悠悠旆旌之意】 

　　○赠吴宣府序 

　　徐渭 
　　当嘉靖乙卯间海上始大用兵兵隶诸大府者特骄甚偶绛衣袭锦而靴幆干魁岸多力者三四人入越乡把剑袖锥目夔夔以睨过市饔则醉饱系马狭斜则拥红紫以嬉如入其家之庖室都不与一钱日记昃知无所怫遂稍侵居人家居人聚哗之则走撞县门撼丞簿收笞居人犹呶呶睨丞簿丞簿畏得祸不敢动气与酒益奋尚恣睢街市中不去余方与君罢讲稽山下逢之直前视彼四人者嗔曰酸何知敢视▲□矣然□指□能扑之未甚也今卒哗于伍帅不敢诃抚不敢□矣 
　　我直攫乃巾碎之耳余谓君曰市人足恃也盍抶诸君曰不约易散未可也君归呼族人于家余归呼族人于寓得七八辈余曰可矣君曰不约莫任其害未可也约族人曰侪等击击其下莫击其上约市人曰侪等莫击第喊而声援遂击四人者靡不仆几烂击者逞褫其绛锦与靴四人者裸而号乞命君曰悉还之稽首悔谢若崩角市者哗而合掌君答而附曰劳矣稽首称快若崩角顾谓余曰盍归乎余曰诺过寓将别君曰未也巳令设于寓矣举爵以揖升若次功▲俨然兵法快人快举 
　　级然尽醉而退翼旦丞簿若守并寄谢以言一日予把君手谓曰生平知公操笔而摇□诚不知用胆与略乃如是君笑曰使他日试某以兵亦犹是也巳而君果仕及今二十有二年。乃始为　明天子提十万众。守数千里亭障。不用其边幅。直用一言以定虏。虏六年不敢决槛而哮。其求食也特稍稍然摇尾耳。中朝始翕然以君为长城一时勋名无与比伍余于是益信士磊落奇瑰赫赫奕奕垂后世者不定于素不可以袭于一时若彼武侯淮阴。并以数言初见其主之时策天下于几席非君稽山之一鬪乌足以伦哉于是君方以贡成晋兵侍又以秩满膺赠与荫而予适以公招在幕中感旧而赠以言 

　　【 举止??今踔须眉间带有狭气】 

　　○赠李长公序 

　　徐渭 
　　周公之教伯禽也令其辨木叶之俯仰以知父子之所当然夫木叶之于父子间至不相谋也而周公之所以教其子与伯禽之所以成其为子者卒不过此葢天下之事无一不成于道败于不道而道莫要于孝弟议者不察乎此而谓兵之家尚诡与毅于是率卤莽于家庭而侥幸于阃毂一涉孝弟事则见以为迂阔钝迟徒老生耳一切置不讲而不知赵括长平之败。乃由不善用其父书。而伯禽卒成淮徐之功。则以其敦信义习礼让推本所致乃自木叶俯仰中积累而然非专于费誓旦夕间威以孥僇之效也予从五年前识今参戎李长公于燕邸葢挟其两弟新破胡而来也弓刀血尚殷投鞭一语辄竟日气陵逸不可控制视天下士无足当之者当其发未燥时从其尊人与匈奴战大小不下数十首虏功满上书中今其齿三十有二矣而始得拜参将于马水予适客京邸驰骑致尺书予从容为过之予莫论也而幕之中客长公无不为结袜而篝袖以供食饮者计诸榷赋得入私藏可数十百金悉蠲以膏黔首□贾愿出其途使卒不艰食一蔬一粟必取诸其家至其视士卒犹其子士卒之疾苦如疾苦其身死无以葬辄给槥钱减膳直以充祝饭予见而叹曰孝弟之効其殆効于此欤。葢公家居时侍其尊人宁远公与母夫人望色而栗闻声而长跪以须至今纡金而衷猊矣拥千人从东方来临别即舆一语不当即脱牏而受挞在西方每食必思每语至感动必流涕噫此岂兵家之所谓沾沾于诡与毅者可同日语耶今夫兵犹博也孝弟者其资也胜而成功其采也资高则气安而必胜资寡则气不安而必不胜兹予之为公贺也为资高也。非真为必胜也。资高者何。鲁伯禽之孝是也。贺而必举鲁者何。宁远公始封而有土也。 

　　【 沉毅浑雄如隼击鹰扬灭没空碧】 
　　▲奇喻 

　　○马太史孟河东封序 

　　赵釴 
　　制封藩岁一行今年秋马太史持节册同列侯封山东诸侯王往诸侯王遇遣使时先令人侦伺得史氏则喜为得人即至郊设卤簿仪仗迎下舆骑从使臣后使臣亦骑至国门诸侯王先从间道驰至驻节所候节至跪迎道左俟使臣过方起朝毕进劳使臣设宴如仪宴毕必进问国事使臣率严诸侯王毋有以国事对者多逡廵而退此非但失使臣体亦其为国之意轻也今马太史行诸侯王重其词翰无不争迎太史与太史语次必问国事问必首及倭次虏愿太史毋论曰此外事不足论当论内事夫外事犹肢体疥癣之疾耳汤熨至率解去内事则在膏之上盲之下得其理则调失其理则耗治不可后诸侯王必起而问故曰所谓内当治者即分禄是也我　高皇帝众建诸藩枝本相辅然又深鉴汉唐而下直取法于虞于以国而不私以土一其亲疏群其才智贤良而规制之使坐食民上此其为虑远甚然岂知其后其入有限不足以上奉侯国者哉即毋论数十世百世以后今周韩诸国禄米岁不能半支。往往称困。久当若何。人臣不敢造事皆熟视而不发　皇上亦重议亲不忍更令在诸侯王则是自为之计耳计将安出计定则上不困国下不困民法令既行禄养亦赡兹百世屏翰之利也内治外可无大患诸侯王必矍然问计当曰此固自内发往宗室尝有以分封婚嫁为言者其论谓情有时而尽恩有时而止亦欲通变善治非不断然可行而任事者莫敢坚请下之诸侯王议今竟莫有议□何也夫不知其后。视其往。不知其卑。视其尊。古云敬其所尊爱其所亲其义一也尊者常君临天下泽在寰土。九世之后祀且止。为之后者岂不能广数尺之室以奉之。乃私其牲帛俎豆割无穷之慕哉。情礼至是不敢过也。而于其所亲者乃重为恩爱。繇一世而至百世。澷无止极。是逮后之仁。乃隆于奉先之孝也。以故久则当议。山东诸侯王世守齐鲁习闻礼教。岂无有百世虑能然其计而上请者乎。此亦世运之一会也。不然虽无外患。而内日匮竭。□终安支。是内自耗之者也。愿太史发之此吾唯与太史语耳往见太史读书中秘时即慷慨言当世事作九边计以见志张相公龙湖见而称之曰马生奇材可大授非徒文章士也使当时能如太史言宁复忧虏哉太史博洽高义而又天与黼黻之性往往作事异人必不鹿鹿如他使下侯国者故为之语以此至于登狙猍临日观瞰沧海过尧墟舜井周览于灵光沂泗之间与诸故老贤士语其为天下计必有出于吾言之外者吾不能知归必有说 

　　【 一篇宗藩策借抒于使臣之口格奇而议正】 

　　○送袁履善郎中谳狱广西序 

　　李攀龙 
　　天子既诛丁大司马而下王职方狱也百官当秋论报则职方逮诣阙下簿责不服矣按事者为奏移章司寇吏将覆劾之时　天子伤悼元元肝脑涂地而痛谋或之臣即有严威赫怒人何得测焉履善葢尝仰屋叹曰昔者邓公言鼌错于景帝谓错计划始行卒受大戮内杜忠臣之口外为诸侯报仇臣为陛下不取也而帝复谓吾亦恨之可谓爱君哉夫北虏虔刘我人民大司马悖愕自失至不敢出一骑他帅提▲起得突兀 
　　重兵自镇来复坚壁观望未尝发镞矢何可不骈首戮也职方则微二重臣巳足对天下怨心即使又诛一职方是匈奴既大为贼虐偃蹇肆志而朝廷复以其遗毒及吾臣子使相庆得计谓因疆场之政自屠执事之臣受为匈奴报怨名　天子仁圣爱畿内百姓甚于一大司马而恶匈奴怀诈内侵甚于二三执事之臣众何愦愦无邓公之见也即前职方讯章所丽大辟法又非我所辙取何不可以成案委顾人臣将顺　天子德意扬主之明倾身为之不欲阿邑辟患尔余闻大司马訑訑不受人言北虏寇城下时职方数为请战不许也先是职方移檄诸道乘障吏及时伺北虏出没奏凡数十章又甚备于法得谳奏矣履善非不亲见大司马受钺悬首藁街三司使议狱少缓行笞于庭法吏固人人危使余至今病悸也职方必无幸矣一朝覆劾从末减以冒　天子党恶之怒而为无益不批鳞者哉履善素少年是举也即宰相以为其人计魁梧奇伟吐餔出见焉一日而名重公卿间矣夫广西不犹汉百粤地哉昔王然于风谕滇王入朝而劳浸靡莫皆同姓相扶未肯听今思田疆宗岑氏为大详为内属而羁靡自解斯同负固矣戈船下厉将军出零陵下漓水桂林群无害也今苗夷阻兵府江寇窃荔浦等郡矣配义侯因巴蜀罪人发夜郎兵下牂牁江黔郁之间虽苍梧秦王助逆吕嘉何至大藤峡蛮剽戾如近时其在海滨西南夷译者称贡来往往御人于货使沈沙栖陆之珍紫贝翠羽之玩不得呈表瓌丽以雕被宫幄而賨■〈巾冢〉火毳驯禽封兽之赋不軨积于内府有司者治之按剑相盻则依凭深峭中原兵往援复以下潦上雾毒气蒸浥辎重阻绝弓淰铤涩不可久居故声教或难之也即县道官督大奸猾过严以为起衅生事往往中罢长其不逞之心檄召酋豪使出为战。则枕籍城野又皆中国迁民流移亡命驱之锋刃而不甚惜彼虽侏离蠢犷然其视利害祸福明矣我御人于货而译者赭衣我日寻干戈而敌人受覆师之罪彼见髠钳载道非其族类又安能不私相抚掌揶揄笑中国愚也。当使者五岁谳狱期。彼岂亦不惴惴恐冤者得直。而吾▲往往酿祸在此 
　　御人于货。日寻干戈。将论报反逮也。乃使者怠于爰书。不折片言。否则反以夷狄国重事。不欲轻变。遂令系者繇我。遂不复望生时。不恤矣。何以大畏荒裔之志而制其命哉。蛮夷猾夏咎繇是听中猾小章何以称淑问哉履善论囚畿中时为越石父于黎阳卢生也尝受其所上狱中书葢余巳异之又为言广中事多类王职方矣 

　　【 思路幽奇其高凝在气体静居之会】 

　　○送王中丞督理河道序 

　　李攀龙 
　　今天下御史中丞自台中出开府者无虑数十所矣越在四境非北事胡即南絓越其不事胡絓于越者宗人大藩仰给县官横不可治不则盗贼亡赖依阻山泽弄兵自喜不则挟持左道动摇众心不知所为此视之胡若越未乱而有其形矣而公方且督淮扬以北四部刺史大司空水部七使者行治河则　天子璧马实式灵之濒河吏卒无伐买薪石之废大兴人徒之劳由淮扬以北数千里漕具如故江南数十郡之刍粟日衘舻而至也不北事胡而南絓越。无宗人大藩仰给之扰。盗贼弄兵之忧。左道动摇。不知所为之虑。岁满且拱手迁去矣。无巳而欲有所为。则有余以浸溉上溃其防令百姓引水飨其利不可也。使数千里多就渠用注填阏之水溉泽卤之地自疏水力虽使为沃野犹之陆漕不可也。使君茭牧其弃地而听其所为自弛其禁潴而不泄则曲障川以逆水势虽有少府稍入不可也三者以利民然且不可公虽不拱手迁去不能矣余入关中葢闻公尝分臬潼▲□文妙于用后 
　　水上备他盗得商洛山巨寇黄守矩者数十人格杀之及见公坐计陕以西缘边四大中丞幕府军士事胡者岁数百万转相饷也是年虏大入上郡以军士食给亡所掠去又及见公与右史大梁李君计宗人在朝那占种民田不为输租县官者殆万顷议请上以其所不输租筭如禄使自入因着为籍得田万顷云此以事胡越而填抚宗藩虞盗贼不知所为者之变何不可者而以公督治河固以为自台中出开府者犹之有人哉唯是天子作新明堂而治。明年春▲□出本□ 
　　属受计之期。朝诸侯而图天下之事。葢执玉帛者万国焉。抡材使者乘传出西南夷。得因巴蜀吏币物。致其君长。而喻以　天子德意。使下所伐材木杉柟豫章郁结轮囷长者竟数亩大者蔽兕象其液如凝膏其理如戞石椐椐疆疆由瞿唐而望荆门荡若垂天之云被江流而下也明堂工师。操绳墨而南望。　天子日夜思咏斯干之雅。诚下诏切责抡材使者。公岂可谓非吾所敢知。由淮扬以北数千里秋水岂多有所休息于污泽令可导为漕者乎。游波有晧旴而离▲□□□□ 
　　常流者乎。堤防有□写不厚蓄者乎。何以令水力相积负大而不胶使杉柟豫章犹之杭苇者乎。四部刺史司空七使者奉职行水以为非公不可尔公岂能为先尚书礼奉使马湖时。杉柟自行公所能为者有河可行杉柟而巳是又非公可拱手迁去时也 

　　【 河为经木为纬五采焜耀烂然云锦之章】 

　　○送中丞陈公抚填河西序 

　　李攀龙 
　　中丞中河西四郡而立幕府治张掖焉东起武威而西出敦煌玉门关数千里北边匈奴西控诸番而南制湟中羌非他若中丞得一意备胡者矣今年春匈奴出武威度河入寇陇西郡踰湟水击诸羌掠申冲豪二部人畜去寻复牧西江上与诸羌争水草之利欲候便击之何可久哉自汉表河曲而列四郡断匈奴右臂令隔绝与羌通路今湟中羌羁縻内属顾又且患苦胡而至占牧西海上出入其国旁不去则诸▲能自为□又能运用古文如出一口 
　　羌何以赖我而以为中丞威重也日哈密诸番数万又称兵欲窥敦煌酒泉间假令　国家怒而追哈密巳事。往正其罪。一旦开关延诸番名王贵人。使前受言。则有若匈奴在青海上为内应。又何以待之。中丞自在西曹时望见虏　都城下扼腕　朝廷无禽敌之士请　上大阅六师不报余既巳壮之也属且督四道守臣使分护河西一太仆治外厩之政得以幕府西制殊域即令驱其军吏发四郡骑士为　天子扬推亡存之威刺土鲁番之三褫哈密者传首诣北阙下而勒功昆山之仄岂为难哉今天下厌乱　朝廷方灭倭而后朝食虏又频年出云中上谷公卿议留上郡朔方入卫兵使者又出上郡朔方间幕他敢战之士而市西北骏马郡国二千石各上补边状与计对中丞即欲事万里外。吾恐　国家与公卿议大策。非凡所见。事必不从。必且以为无故勤四郡兵。生衅外国。即　诏书问中丞甚苦暴露。独不计令德柔远。因循旧贯。与民休息。孰与此也。微中丞谁不乐此者。中丞而得让。何以自解也。然则陈子公之功。没齿不可复见矣。优游河曲。终更亟还而取卿相。不巳足以复给事中之踦哉。他中丞得一意备匈奴何如中丞今得以羌备匈奴也匈奴欲与羌合者非一世矣其计常幸羌有中国之急先赴以坚其约然今观望卑禾海上不即为寇者则犹私心不能忘恐中丞兵至而诸羌背之也中丞诚以为羌小夷。即小寇盗时杀人民。其原未可卒禁者。释而不问问与匈奴解仇结约者再以此拥护大豪使卒归义我勿轻治兵湟中使匈奴得施德于羗而羗得以负匈奴之助然后▲筹虏目中 
　　以金符之利制其命而虚其外厩岂不并制羌虏之道也羌十三种故皆有大豪保南山湟中视城郭国久矣岂其不度而损所恃以生之利于中国以托于自疑不坚之匈奴弃妻子于他种中以与中丞为难必不然矣。夷狄所以易制者。以其种自有豪。数相攻击。势不一耳。若谓卑禾海上安得有匈奴。今安得从枕席上度虏也。则以责之四郡不筑遮虏障者徒令障候长吏多出卒若取庸猎兽以皮毛为旃罽日操量课■〈木巳〉采山理石为觥自罢其力而为实効何益哉。匈奴虽在西海上。羌能间得其降者。时时以谍来受事。中丞斥所欲至。伏所必入。使虏以谋泄自失。而与国为累则羌为之障矣此谓以羌备匈奴者也 

　　【 皆制边要畧而铸以古裁不肯下一西京以后语】 

　　○赠王元美按青州序 

　　李攀龙 
　　元美所为守尚书郎九岁当迁者再辄报罢则贵人侧目矣亡何称治狱使者北察燕赵诸郡居十月而竣事且入致命于　天子乃迁按察刺使奉玺书治青州部兵事焉攀龙曰青州故四塞国也今其民岂犹无不吹竽鼓瑟。鬪鸡走犬。六博蹋鞠者乎。临淄之途。岂犹无不车毂击。人肩摩。连衽成帏。举袂成幕者乎。有之。然利不在上也。管夷吾用齐而罢士无伍与其为善于乡也不如为善于家匹夫有不善可得而诛也斯御戎翟卫中夏成九合一匡之功而诸侯皆得以鞭棰使矣今其民见以为无不吹竽皷瑟鬪鸡走犬六博蹋鞠相乐也然暴子弟无赖少年也。不采金于山。即煮盐于海矣。轻扞厉禁。恣睢辟倪。往往内交亡命。倾身为急。仇家不解。白刃以视。与其逮于法也不如听于豪。是大乱之形日具。而有司者所不知。即为有司者所知。微欲持其阴事。吾恐其发在左右之后也。由是中猾以下。犹姑逋逃。佯以示逊。杀有司之怒。而其大者不挟众固负。即自诣台对。有司者不问矣有司者问之。奈何卒能以其党令自攻今年一长吏明年一长吏又奈何卒能令有司者不问也三寻之矛唯敌是求振臂一呼超距十丈。引而更郄如曳风雨。其搏秘如组亦如掉猬。其盘锋如轮亦如积环。斗墙而进矢疾不能加。剑铦不得接。不竢尺符捷于烽火。三寻之矛若邓林矣。然则今日临淄之涂。车毂击。人肩摩。连袵成帏。举袂成幕者豪为政也县官岂有赖焉王于兴师则占籍自偷不着同袍之义有司者一一治赋即又狡愤而起坐索辎车裹粮于橐人岁不餍百襁高秋征戍攫市以行渔阳之埜何多韎韦之跗注君子也三寻之矛十五相构传以章帜寝处其间释氷而游爰裘其马不知玁狁受服。天子之钟鼓。实式灵之。汝何多之有。柞浦之役有君子六千人岛夷伪遁委以御货覆者三千人矣有司者初亦唯以汝为功又不佞以勤县官而怯于公战即有豪实应且憎以惭我有司我有司岂愿有问也。语曰亏之若月靡之若热元美若能使临淄之民无不吹竽鼓瑟鬪鸡走犬□博蹋鞠相乐也而又无采金于山煮盐于海是匹夫不善可得而咏也何辞之与有若是采金于山煮盐于海也尚将使其为善乎乡也无以异为善乎家以为罢士伍而轻扞厉禁恣睢辟倪豪大者其未可遽问也元美其从堂视室左右将自复若曰为劳几何而岁且镪食县官而必置之则是使暴子弟无赖少年登琅琊之丘北向而叹也其若征戍以勤天子何何以春秋高枕自愉快也夹谷之会。鲁行相事者谁哉。元美之才。一日可鞭棰使青州矣。何可使寇命也。不然元美狙喜自用某安能知之某可以知者元美有绩以间执诸贵人系不食夫我者尔。 

　　【 赤羽自甲延亘平野如云如风有貙有虎吁可畏也】 

　　○贺大中丞孟公生子序 

　　李攀龙 
　　隆庆己巳葢大中丞孟公始举子焉明年左史许殿卿至自公所而谓余曰中丞公年既巳六十有二矣而始举子岌岌乎其佹得之也夫佹得之者几得之也几之为言得不得未可知之辞也人之为道厥初生民覃旌受姓以属于今不绝如系一旦自我塔焉中止无论宗祧之血食社稷之委裘即不堂不构不播不获以比于作俑而题之曰三不孝则谁不皇皇焉而几得之也弓襡以祷祠求之熊罴以寤寐求之即未为失也虽不肖焉不告而娶以权求之宁脱屣爵禄以其余易焉以幸求之则谁不皇皇焉而几得之也攀龙曰子不可几而得以几之而得子者其法当自得子者也公之于人道蕴藉长者里中葢视犹石相家即某与殿卿所习也三十而游京师其友亲之曰亦既抱子矣即其厚必无不载也出宰缙云□百姓父母之曰必有季仲而季且贤矣即其仁必有后也四十而藩屏陇右秦人无异于越人也曰不筮而商瞿之膝下绳绳矣五十以大中丞督部河南北权豪敛手而百姓焉依莫不壮之曰公诚自爱是将退食独立无奈趋庭者之肩摩踵接称诗问礼之不暇何也即其威重而气有必息也何以得此声于梁楚间哉。然固未有子也。此自殿卿所及见而某所及闻于楚若越者。至今相谓公无恙邪何为至今未举子也无亦既巳能御乎不则咳而有名者几人乎又不则将就馆者几人乎里中旦夕觇其门有弧矢也家持羊酒往贺焉而旋且巳也是年六十而齿发如平生也是自缙云陇右河之南北历数十年其仪不忒也亦谁不为公几得之也公乃今六十二年而始举子。余固巳谓其法当自得子者也。人之几之。益信其必至云尔。终岂谓几得之哉。惟是几之不得而怏怏。然后几而得之之为快也。气之所息必贤且贵是天之报公以答秦越河南北若里中之所以几公者也然后公之敦仁处厚养威持重之德始成矣此可以持羊酒往贺时也遂为殿卿具列之如此 

　　【 丰态婉转兼明姝静女之姿是于鳞变调】 

　　○送张幼于之金陵序 

　　刘凤 
　　抚景流连壮心慷慨登临写送烈士歔欷岂婉娈之弱虑独磊落之雄姿眷容与而迟徊薄云天而高厉仆少时击剑意慕纵横伏轼游谈庶几当世专嫉在前谗媢居后才大用小势重发轻盘桓屡引回翔淹薄何尝不蹀足謦　高蹈拊膺痛英年之不留嗟逝波之靡及惊魂萧槭流叶生哀孤影忽闻片虹中断每生平亲懿海内交游晤言一室梦寐千里睇行云以送归。指飞蓬而伤远。虽声骋上国。光生路隅。亦复杯酒踟蹰。握手兴叹。白云飘飘。半是河梁之色。黄鹄一举。空多异域之悲。况张君与予交外形骸气厉金石击筑筵上。失声长号。吹箫市中。仰天悲啸。霜旦晴初。酒中累月。神闲兴剧赏好忘年迩乃理烟檝结霞轨挂柁巨海钓连六鳌遥指天末西寻白门二三君子相与祖之履綦接响觞咏错陈新露微流金行初御涧壑怀风林岫生韵轩宇清冷。珠洗江中之月。毛发洒淅。犀沉别浦之烟。虚爽空来占人衣袂觉襟期高朗夙昔都尽眺引畅适四座皆倾沉醉关河枕席江汉萝月半悬晨鹤未警而征夫巳投袂即路矣想流风于延濑。追旧侣于山阳。辞多愤激兴复惋楚聊申别章与长云而缥缈同烟水之悠悠耳 

　　【 能出钟之铜滓而发其清音】 

　　○赠李于鳞序 

　　王世贞 
　　海内称文章家不相下更齮龁胜巳者此其常云日吾之使而南也于鳞辱之言计于鳞所许亡过北地李生矣其次为仲默又次昌谷而其微词多讥切某郡某郡二君子二君子固蠖伏林野其声方握柄所褒诛足浮沉天下士而其徒某某诸贵人日相与尊明其道引绳批根生平慕之后弃之者而一旦覩于鳞所非是宁不侧目怪且詈哉吾归不能持于鳞言示人即示人而读者不能句若爰居之骇钟鼓未有卒其乱者即有能读一二语而二君子之声固巳中人膏盲而易其视听将无难于鳞哉嗟乎吾以为千古所独喻者此耳。子不能得之于父。仇者无以夺。而恩者无以致其效。且使所为争者必欲求胜而驱相易则可。不然蓬累而行乎宇宙之间。洸洋自恣。适巳并足。其又何难焉。夫于鳞之不胜二君子固当仲默沾沾气运弗克充志所长诗耳昌谷修靡丽弱不习古文辞北地生习古文辞而自张大语错出不雅驯二君子卑卑成章也度北地生诸公才未易当于鳞而于鳞名位肖貌少足以动人鄙语云天下熙熙皆为利来又云利令智昏世阔希心好间一趋于鳞不如于鳞固无论遂如于鳞而覩其所鼓动而传响寥寥如也又焉易其利二子者乎吾闻之君子不得志于今则欲信之后。既不得志于今。庸冀后哉。则又欲征之古。所谓古者独其言在耳其人与骨皆巳朽矣奈之何其恃而胜之。吾复游京师属于鳞巳出守顺德吴兴蔡某从西来过于鳞而论文某者故二君子友也其所持议与识亡以长于鳞则谓吾李守文大小出司马氏司马氏不六经隶人乎哉士于文当根极道理亡所蹈奈何屈曲逐事变模写相役也吾笑不答于乎古之为辞者理苞塞不喻假之辞今之为辞者辞不胜跳而匿诸理六经固理区薮也。巳尽不复措语矣。繇秦汉而下。二千年事之变。何可穷也。代不乏司马氏。当令人举遗编而跃如。胡至今竟泯泯哉。蔡子无称六经乃巳。蔡子而称六经具在。又宁作录中语。喋喋而占占。繁固奚当也。世之文行者曰碑志序记论辨固皆史变体也冐其名不曙所繇苦而要之理亦冤矣或更谓如君言于鳞诚文人文人者易事自喜宜不称为守今诸生相聚而訾易太史氏者非货殖游侠耶乃其辨方俗要塞纤侈其民人羯羠与物土膏瘠所宜否介若指掌然令他书生周行人间白首奚晳也而班氏稍能密于文叙循吏所以状委致如其自叙亡憾此岂龌龊工纸上言者汉时君臣。小用之为郡国守相。彼其所因利巧中。肯出吴公赵张下哉天地之精英发之于文章而粗迹及政事亡二也子何以一时而骄吾千万年吾故举之遗于鳞即二君子之徒眵目吾吾且甘之矣 

　　【 今人排击于鳞不遗余力然读先生赠言则爰居之骇昔固然矣折杨胡卢其谓是乎】 

　　○送张有功尚宝左迁淮运序 

　　王世贞 
　　上既采永嘉公言追尊　先皇帝后巳遂相永嘉公先是中贵人监诸征镇于列踞抚帅右得径下教令属郡邑属郡邑惴惴迎恐谴而又多从恶少子弟糜县官帑即代满橐靡不巍然高也居恒诧　上私人即三尺无奈我何而公既相缘　天子意乘间条所以害状悉请一切罢报可中贵人最近幸者曰司礼固昵视阁臣自公相绝不复敢希请公亦绝不以殊礼目之此辈固旦夕屈指待发也非　上仁圣及公谢苞苴内行整整焉覩俯首服哉公子姓鲜乞匄恩泽而　上殊念之一日召其子有功有功稚而髫也授中书舍人公没进舍人为尚宝丞又数年大黜陟尚书以下丞乃夺阶判鹾事矣　上非忘永嘉公也岂奏牍冗未竟耶天夫司柄者何异乃为中贵人甘心矣葢有功能诗诗奇屈其坐客而又好治具浮白长夜饮此其去状然即挟先人遗脂车乘鬬鸡走狗为侠长安中者又何如也。且　上以尚宝事简于秩号清贵故多录相臣后使优游食余勋尔即必取吏职裁之而孽之罪何以有辞于逝者永嘉公相十岁上任之他相取充位。而没仅以身葬。亡遗赀。至有功从其乡富人贷息佐酒费尔。召伯之诗蔽芾甘棠。勿剪勿伐。爱其人至惜其植永嘉公肉未寒又何屑屑阱推有功也且谓有功使酒难近如灌夫夫有功非诚能使酒难近如灌夫者当田太尉抑项恂恂不复语矣吾固惜其志未竟气间一二仕路风耳去所闻何大悬殊哉而是时诸乐有功去者难予永嘉公诚名卿然借　上逆折苦朝士士气夺至今冤哉此又未究公也当言礼时诸君子得公肯巳之耶攻公者合不坚不足以胜故坚合而求胜公公幸胜矣不决不足以久故决以求伸胜且　诏狱廷讯非自公相始也今外地自守令下洎氓畯卒戍不复见貂而珰者翼虎者少具一安枕朝士洋洋过　殿庐中贵人多却避虽心怨之见亦谬为恭敬亡他于乎谁力耶。彼独不覩二正朝事耳当疏上执政为有功意愤然谋具状留有功固逊谢曰不肖之任子既以辱先太师兹则何可重辱生不幸少职清近鲜困心衡虑罪▲以隽笔□宏 
　　议状诚有之出为卑小官当也乃止有功亦识虑过人远矣士君子能为此言何黜也予兹何以赠有功鹾治淮淮赋甲天下。而大司农为军兴故实右臂焉。势必纤取而倍计。知有功必不为　国■〈修，虫代彡〉■〈虫庸〉。蠹其积。然兹非尚宝优游地也。稍缓稽不当。吏得执簿书绳一。亦谁为若恚且惜矣。有功盍勉奋焉。毋使交好如予辈称陇西李氏隳其家声。其有以廓永嘉公之志。夫内外崇抑予则何较焉 

　　【 因有功而思永嘉委折寄慨深人折薪之感】 

　　○送郭侍御子静左迁永安令序 

　　王世贞 
　　天子往赫然怒虏也诏诸大司马以下而大司农坐军乏兴当罪罪稍次又会怒渐觧仅免归而代者出仓卒匪豫时切责免冠谢皇恐计亡出于是大司农日夜骑驰无暇休沐且饭矣而给事御史诸曹郎亦日夜相讲寻利端间有所裨利利端无穷而利实寡时御史臣仁言募民入粟数千硕者予武阶至三等金吾缇骑得迁帅辠当戍繇多大富侠民非久辄跳去仅迹罚耳度令情稍轻得上赀免其重者自若而▲今亦坐□ 
　　他蠹隐匿状如光禄将作诸监号中贵人陆海钩校之罪益县官刍挽费十二三　天子方坐西斋宫览书异之下有司次第报可而大司农揣策亡以当也请一切加诸道赋而最重者曰江南先是江南漕纲粟固什百他道而岁比凶人至破庐舍鬻妻稚以偿未足也督赋使者冠葢相望道路间犹不能悉旧负而诡出名迫之是不颠顿经沟壑且将遁从潢池中愽一生此何利哉。御史乃条上大司农非计愿特赐沮格他语或多戆而大司农挟奇人也阳惊为上言御史家江南尝为其乡人上赋者以宽假风臣臣不应因妄云云夫谏官不恤国而顾恤其乡人及家耶上心是御史言而难大臣下迁御史永安令嗟乎人臣议国事。不相当而相角。以有所摧折。且过矣乃至为巧中轧巳而遂开人主疑端否阏言者路不亦大可畏哉夫使御史语非是则可传曰竭泽而渔明年无鱼大司农试筹之即无论诸军食自宫第内外百司府孰有不仰江南给也黔首毕命耕垦悉地力致之国亦何忍竭而渔哉且不仁手足犹缓可任喉领气所缘而弗绝者也一旦遂决尽其脉何谬盭若此哉御史非不见大司农日夜骑驰亡暇休沐且饭状也又非不为谋所以尺寸利国者大司农覩其利御史覩其害夫利卒不胜害也然而御史卒不胜大司农者则是为大司农识者众也至谓御史家江南夫御史仅负郭二顷增不过升斗岂要誉闾党朋友然耶不家江南不悉江南利害状矣大司农正坐此何恠焉。令御史素饶治也始仅得言之尚欲抗贵人为民一致福令虽小卑于永安岂直言福之乎予可无虑矣予可无虑矣 

　　【 议论大通篇俱工练无率语故佳】 

　　○赠袁抑之给事迁福建按察佥事序 

　　王世贞 
　　父老称　孝皇帝朝每给事御史上殿则大臣色惴惴重足立而是时　上明法度人自奋羔羊之节亡选行何恐也岂给事御史为操切激卭耸动人主耶然足以明谏官之势尊其默折逆消预于衰计深矣至　武皇帝而始有坐糺弹不当意斥重且及笞钳为城旦而士伍者未久辄复贵贵或先其无故抑者卒不胜其伸者而名益重诸言事人自若已又大臣更自为地为　上启威胜之说一不当终其身不复举然海内之士争相指曰某某以某故罢贤也士议与吏议持诸言事人中半矣。亡何大臣计以终不能断绝乃益务为含容输欵及亡素以蛊惑　上使弗疑而久之徐中以他事巳发其端而人自敌天下骇其祸而亡其繇以为当被者噤塞莫陈而豪杰之士渐解体不复振甚或不胜愤其奸力攻之语非重不达重即　天子以为小臣暴横亡状投鼠不忌器耶大臣偃然而当其雠者　天子也呜呼吾任七载而▲趋□ 
　　乃闻之父老云以吾所一二者迹之大抵后所谓耳始抑之为给事良久亡关白人相顾疑曰抑之默默欤曷不瞷时事度易行者抑之不顾一旦为　天子言吏部尚书侍郎不职状　上良是之切责尚书侍郎惶恐谢罪乃醳而抑之又言选曹政本也郎中挟诈受选人金赃累千万尚书庇覆之耶翰林亲切左右一检讨狐媚宰相挟其柄走中外托舆马溢门巷亏损　圣明宰相大恚恨抑之不敢引引见恐自发于是郎中某检讨某坐谪京师中士大夫亡论识不识咸喜为称说抑之出必相指示作何貌能尔　天子不怒而抑之巳臲然无留意今年二月闽以按察佥事阙闻吏部言抑之制曰可大臣当内快出抑之罢谏地可缘以中汉法耶夫谏官业巳言遂利　国家尚得亡削贬秩五品治兵民一方何阻也其论事明切时隐中窽。然不为硁硁矫亢。亡以间激　上。当大臣所甚讳。而不得报极其意。此耳。夫为小人谋抑之良中。为抑之自谋亦中。按察得以法绳其属。可否达意。又闽越在万里外其吏士见　天子赫然用骨鲠之臣临之必感惕思奋又何疑哉吾七年而得□之第其行诸给事惜抑之以外故夫诸给事且薄按察不为安望抑之也。 

　　【 言路之通塞繇于台省之重轻刻画情事风议凛然】 

　　○送浙江右布政使华亭莫公予告序 

　　王世贞 
　　浙江右布政使华亭莫公言臣不幸有狗马病愿乞骸骨避贤者路上为下吏部吏部持之曰是　先帝以诏起者也而贤不可莫公则又以病笃请廵抚都御史谷公为言莫某诚贤顾病不任剧唯上幸哀怜之有以全终始按故事藩臬大臣非有他故而乞归者听以九卿秩归养莫公于格宜迁　诏复下吏部复持之曰莫某诚病顾贤也而且才是不可以归狥也听仍以右布政使即家治病病良巳有司其具状闻　诏曰可于是莫公度巳得先请径归而公之乡人官于浙者俱来谓不佞曰莫公岂不诚难进易退者哉当嘉靖中　上留意文采。夸饰治道。而公用推为祠部郎。日治礼乐章程之事。骎骎贵矣。巳而力请外。请外而得督学使者。使者虽称外则又贵。公一旦而遽乞归。而收精藏明于牢骚閴寂之乡。二十年而中不动。一旦　天子采公卿谏台议召公田间。不三载而屡长外藩。葢步武卿相矣。公复飘然舍其重若脱屣。而究于向所谓牢骚閴寂者也。则诚安之矣。如莫公岂不难进易退大丈夫哉不佞世贞曰唯唯否否不佞日者幸于公以杯酒侍从容言先帝轻于舍。而重于用天下之人才急于得人主故人主获操其急而择臣今　皇帝轻于用。重于舍人主恒急于得天下之才故人臣恒操其急而自择若吾侪者亦可以自择矣。莫公曰恶是何言也人主为天下而用才。人臣为人主而以才用。以两交济也。非以两操急也。故夫人臣用而有所不敢轻用退而有所不敢轻退者分也非有所前主也日吾之得请于　先帝也属太夫人老而贵阳越在万里外。意不欲偕。窃以为人主不一臣而太夫人仅一子吾得请而男耒女臼。以奉太夫人。里胥号吾门而呼吾役。如弗闻也者。吾之友介者以为快。而达者以为固。而如　弗闻也者。台使郡吏部剡交于驰朝。而如弗闻也者。吾知有太夫人也。太夫人固以天年终。而吾奉　先帝命特起。数更大镇。龌龊无所効为念。而安敢治其私且夫人臣既以弃其身而复自择至欲屈　天子之重以成吾高于分何敢焉不佞谢失言更两月而视莫公病而莫公业告归也不佞请曰如向语何莫公曰不然也吾病度非可以旦夕巳。而旦夕有专职。　天子之禄不以若吾而共吾疾。甚愧。吾以口计禄而不以力计职甚惧病则归不病则不归吾终始臣职而巳故夫莫公之得请于谷公也。不佞实将辞焉。公非专于难进易退者也公纯乎为人臣子者也乡之人乃谓不佞曰信乎吾子言莫公病良巳有如尚书下尺一以国家大计迫召公公能遂晏然巳哉 

　　【 机如毂转巧出神镂真有运斤成风之妙】 

　　○苎萝西子志叙 

　　李清 
　　志西子将以荟蕞古今论说传记歌诗及杂着小作凡足以存西子者类而成书以此为志也西子之迹。盛着于吴志。其遗迹在越。独苎萝山浣纱江。至今犹以西子名。江浦有石。相传西子浣纱支倚其上。余同年毘陵王汉臣尝记之志则成于同年丹徒张撤籓二君后先令诸暨西子遗迹未传于当世及散见诸文字者得两君子着而存之而且以序属余余惟西子之事。则固巳极辨于前人。备载于志中矣。诚无取掇拾而论说之为也。独怪夫吴越之际。兴亡之几。如箭锋抵触。矢矢相着。越绝书言勾践所以伯皆人也。袒西子者。遂以豢吴故而忠之功之。曰有妇人焉。将比于种蠡诸臣之后。乃余则尝闻诸夫子曰。天生宰嚭。欲以亡吴。嚭生于楚。未死于吴。而终以亡吴知嚭之生以天则知西子之生不当徒目以人也夫君臣一心。尝胆卧薪。早朝晏罢。苦身焦思余二十年。此人可为耳东垂鄙陋卖薪女子艳质忽挺绝世独立此虽勾践腐心种蠡刻骨欲必得此于国中以供馆娃▲觑破 
　　响屧锦帆香水老死是乡之靡曼诚朿手坐困之道乃终得有之。以成勾践种蠡之志。岂非天乎说在乎薛烛之说剑矣曰赤堇之山破而锡出若耶之溪涸而铜生欧冶氏乃得因天精神。效人伎巧。夫赤堇非产锡之地。若耶非矿铜之所。顾忽破而终合。旋涸而方深此与荒汪断浦僻塞所积忽产绝色效颦无何者不殊质而等观也哉且欧冶氏剑器有五吴得其三其名鱼肠者阖庐授之专诸刺王僚于窟室吴之祸乱实阶于此大夫种弊吴有七术美好之西子进▲转到剑上匪夷所思 
　　而吴之财币竭于游骋工作淫于巧匠籴贵而出民罢而令谀臣之言日昵谏臣之口日强阖庐宝越剑以弒君夫差嬖越女以亡国越失三剑而効其一失一美好女子而效其术七当其时。蠡得西子而进之勾践。君与臣方咨嗟奇绝。以为此兵用之当更神于剑器越弃之若断梗。吴宝之若剑合。正不必燕处醉饱。阴有所乘。以成同床之慝。即此馆娃响屧。锦帆香水。日玩共温柔。时爱其绰约。蝉媛旖旎。精华销铄。所为娱目骋怀。心赏斯极而曩时出入门闼传呼警答▲高秋独眺霁晚孤吹 
　　誓雪父仇之志气不知巳内徙去之不尽不巳也伤哉好色之刃。甚于利兵。木之蠹也。大风折之。墙之隙也。骤雨坏之越。方以西子为夫差之蠹隙。而自以其君若臣之服术行法。风雨其后。故谓夫差亡国。不因色荒。千乘之君。不嫌嬖妇者。诚未曙于吴越之际。兴亡之几也矣。不然。艳色天下重。西施宁久微。此固女子无命。色是其命之说。向使无馆娃响屧。锦帆香水。销其冶艳。西子宁有稿项蓬室之理非其君之曲房则其诸大夫之专室勾践畜之。安得与之卧薪而尝▲此论人所未发 
　　胆。种蠡畜之。安能为之早朝而晏罢。生不堪与其君卧薪尝胆。与其臣早朝晏罢也。欲不归馆娃响屧。锦帆香水不得也故曰天也繇是言之。尤物所生。不用以复雠雪耻。若龙漦之出。诚厉而非福。尤物所在。不至为蛟为螭。倾城倾国天意亦未肯虚生而遽巳千载而下。诵西子之名抚西子之迹者。亦可愯然以思。閴然以恐。又何待致悯流叹于艳香尘土。乃以效通德荒田蔓草之沾泣乎。以余所闻范蠡佐勾践灭吴戮太宰嚭以不忠于君与巳比周也浮西子于鸱夷▲文鹰转天字 
　　以谢子胥。馆娃诸胜。巳麋鹿荆棘老矣。西子将安归。破舌之报以告天下。即以告勾践也。乃自号鸱夷子窜身江湖。■〈忄尉〉西子而吊伍胥。以自终焉。有臣如此。勾践能倾心听受之良金写其状朝礼之环会稽三百礼封祝之夫差一败不复振勾践既伯以令终吴越之际。兴亡之几。岂偶然哉。虽有天意其人谋抑何可忽也志西子者。其有慨于此也夫。序西子志者。能无慨于此也夫。 

　　【 铅黛所以饰容而盻倩生于淑姿文采所以饰言而辩丽本于情性吾以举似此文】 

　　○赠穆太公序 

　　王世贞 
　　燕赵古称多感慨节侠之士。而魏亦其辅国也。今其人尚矫矫修其行不衰。然侠者赴士之阨困急于巳。既巳存亡死生矣。而不自矜其能。然一为义而天下归之。百里颂功。千里颂声。若朱家季布之流彼犹为名使也节者则不然其契颛而事迫。如羊角左伯婴杵之徒。苟不济则捐吾身而为彼存者。事济矣彼又捐其身而报逝者。所以为两人足矣彼犹为气使也故夫节者狭而信其志。侠者泛而行其意。要之非甚其志也。有能人心为质。敦谊明信。为国惜桢。为士惜仪。内足于志。外挫其名。斯进此二端矣。则穆太公其人哉。穆大公者魏人也有子曰文熙而显文熙之友石给事星上疏论天下大计于左右有所指斥忤旨当受杖北阙下时左右中贵人挟　上怒而修其郄敕阍吏毋得以给事从吏进文熙闻之曰果尔给事且死矣时当任工部郎未上阑入谒缇骑朱帅曰公以给事抗中贵人耶不佞笔不朽以中贵人死给事耶不佞笔亦不朽唯是公为天下爱直臣为万世自爱朱颔之阴戒主杖者石给事卒物故令我愧见强项郎而给事甫杖毕诸中贵人羣詈之给事亦詈则益怒棰榜交下文熙迫趣前以身蔽掖之而解带绶戟支甚力曰此岂亦　上旨耶中贵人恚而咻曰若何官非而阑入地也文熙叱之曰吾工部郎某也此廷臣廷非而阑出地也诸中贵为诎稍稍引去文熙起给事血肉中而囊之出时给事为编民矣文熙即日僦舍都门外治医药给事数愦绝数为嘘气得苏当是时文熙尽出其橐装与卖宅直可二百金以▲且见肝胆 
　　治给事归计而度犹不足居旬日有策蹇■〈敝〉■〈敝〉来者则大公也抚给事谓殉而职足称丈夫且身在胡地虞耶巳谓文熙若倾橐而资给事哉吾有子矣不腆之锾以佐若可与偕归矣时将册东宫大公属当封文熙念弃官易而独难大公封大公觉之怒曰给事父犹布素泉下我何忍独冠带也且若以一冠带足荣我乎趣以给事归吾三人田间足矣给事时时语人北阙下之难。穆大公父子实再生我。吾身非吾有也。居久之文熙以行谊闻公卿荐绅间得推毂为礼▲入题奇 
　　部郎巳迁丞尚玺巳又改吏部郎大公亦从封礼部郎然默默不自明里社外毋能名大公者而文熙为吏部时欲以直匡其长于人才数数奖进不匿声迹又其故人某侍御有所弹劾不胜谢病归文熙为从中钓奇冀扼其人而伸侍御疏者事觉外迁臬副亦谢病归大公迎谓曰儿病晚矣吾向者业知之汉庭乃肯为而再伸志也夫文熙初自罢以友故。而大公安之。最后罢复以友故。而大公复安之。无几微见颜面。岂所谓内足于心。外挫其名者非耶。给事又谓大公习经史尤深于左氏家言或以为学问之力然大公为德其乡类是者非一特不自明故毋能名之者庶几人心为质恻怛子爱遇而辄发耳夫大公不以顷刻得官阻文熙弃官其于文熙之进退宜坦坦也葢不佞尝一再遇文熙与谈说古今才术文秇交相器也不佞亦易弃官而触当事者嗾言路齮龁之文熙走见其长画地指天以免不佞而不使不佞知也大公寿不佞稍槩次其事而称之以为胜于古之好行节侠者或给事与文熙意也非大公意也 

　　【 摹写文熙父子慷慨急难高谊笔力驰骋态状踊跃几于髯上披霜腕中走电矣】 

　　○赠杨凭序 

　　王世贞 
　　大海以西任侠者称杨君兄弟二人君之兄尤（跅）[托]宕不问家家数起数废而好樗蒲决数十万一掷虽资不中豪其豪长目相摄亡敢犯君为人长身便骑习鬬尤以信义称既滨海其人多业鱼盐君从其中度能任者致之为抚恤计妻子良厚咸踊跃愿为杨君死甚或骜桀无状众所畏欲避而杨君独押之得其力郡守尉业稍稍闻杨君于是郡多偷则下君捕诸任人咸来佐耳目微知偷处杨君坐起不离家指顾▲核而肆跅宕不检束 
　　曰某从某所得之或繇偷伍中发或偷卧甲者出于床俱以次就缚亡一脱前时大盗洪等既越狱则糺众浮艨艟首犯郡欲以报执者直指使方行郡使军将出击之败军将死使大恐别遣将出而会有荐杨君乃令杨君参军事诸横海楼船别校阴取君进止君谓贼骤胜骄速掩之勿失因夜出黎明距贼里许鼓噪进军麾其私属直前搏贼大破擒酋洪余斩获无遗使以下袭杨君功得迁君仅上赏格然不自明又捕商舶没香药珍瑶悉归官杨君亡美衣鲜食之好少卤获辄分其下其轻财好施与葢天性然杨君游于鱼盐人乎。所结纳多士大夫长者。乍见卑卑磬折。稍与论事宜。乃慷慨剖析。咸叹服谓书生不如。今年夏岛夷大举犯郡其游兵四出掠予方里居从里中少年揭竿木褁裳而拒之小利则益忧其大众雠我杨君闻奋袂曰吾不可坐视帕首韎韐佩两刀从徤卒数十来赴至则坐大树下料羣少年勇怯勇者给精器居前余分左右翼备声援毋令轻尝贼申约束定赏格。予恃以益强。数日闻郡兵且出掩贼而六▲司当大将 
　　合令自以果毅往张甚众亡不色得杨君独曰六合令非能见大敌者又帅二三当亡节度必败寻败问至众惊而更问君君曰贼饱不久郄矣果却其料审悬中若烛照然嗟夫传所谓朱家郭解其人。咸负气豪。余声足以起海内。乃不为县官出死力。北灭匈奴。竟以侠败。予固惜且恨之。周太尉得剧孟。喜若降敌国。然不闻事定　后有所荐。岂吴得之重亡益汉。抑孟故自引晦或忌之耶。诸公固侠人亡见才今杨君见才无为引杨君者何也使得五千组练。当东南寄。必有可观者。予姑拭目以俟矣。 

　　【 踏天磨刀割紫云】 

　　明文霱卷之六 

　　●明文霱卷之七 

　　武林刘士鏻羽石父评选 

　　序七 

　　◆序七 

　　送陈侍御奉太夫人南还序 
　　送薛青雷都谏出参藩序 
　　赠水部周汉浦榷竣还朝序 
　　赠督府少司马郑公序 
　　赠山西方伯吴公序 
　　贺黄贞父转膳部郎序 
　　送殷无美出守夷陵序 
　　滕侯赵仲一实政录序 
　　送钱先生归娄东序 
　　顾升伯太史别序 
　　长安送黄竹石序 
　　刘元博洛游序 
　　寿彭翁彦宽八十序 
　　寿李元玉六十序 
　　寿萧先生序 
　　寿大司马督府太华何公序 
　　为孝廉顾道通追寿父母序 
　　赠大都督玉江杨公五十序 
　　奉襄王殿下序 
　　养生契 
　　荐履篇 
　　寿琅琊王闲仲先生六十序 
　　寿杨太公七十序 

　　○送陈侍御奉太夫人南还序 

　　冯琦 
　　今年春。陈侍御从龙以河南道主计吏。引绳墨别白黑。黜陟一禀于至公。朝绅争识其风采。会言官以请训　储。得重谴。省台以论救而谴者十余人。铨部以迁建言者官。而谴者四人。一时所称端人正士。如钟都谏羽正。张都谏栋。王选部教皆与焉。侍御欲草疏直其事。或谓侍御前疏指切宫闱留不报。今复有所论列。必将上干明主怒。以忧太夫人。太夫人亦数谕止之。屏居独处。则使使侦侍御何为。出稍久不还。则使使趣召之。曰。得毋入。　朝上封事也。侍御久之不得发意。嘿嘿不自快。于是奉太夫人以归。友人冯子酌之酒。而送之曰。嗟乎。端人正士尽之矣。或以言去。或以职去。或以不得其言与軄以去。朝士大夫其畏哉。君臣之离合。阴阳之消长。可复说也。葢往岁之事骤进贤人而亟退不肖。夫名者争之器也。予之美名。又骤与之美秩。天道所忌也夺之以所深利。而被之以大不肖之名。在人情必不堪处天之所忌。与人之所不堪。则其势不可以久。夫甚精必愚。至洁易辱。硁硁者可激而尽也。士业以杭直为世所指目。遇事必言。言必尽。尽言必得罪。一得罪则其类不可以独安。非以言去。则以不言去。言与去皆足以自离于人主。人主既不肯虚怀以听。人臣又不肯降心以留。此不尽不止之势也。葢自古旅进者必旅退。若旅退则未必复进。宋时诸大臣一言不合。即下殿上札子求去。一正人去而众正人从之。故有官家别用一番人之▲道家言 
　　说。向使诸公稍濡忍调剂。无过持其高论。使君子小人角立而争。虽未必尽行其志。然决不至丧朋败类。空人国家如是速也。由此言之。则君臣之离合。阴阳之消长。可具见于前事矣。方今　君臣隔绝。外不宁而多内忧。悠悠万事。未有反汗拔山可以口舌争而得者。计独有竭诚极忠。从容镇定。而微防其不然。真见不然。然后以死守之耳。葢正人常利　朝廷无事。而不肖人常利君子有事。君子居重为轻根。处静为躁君。即使阖阁无有所问而正人在　朝廷。士之持两端。且向且背者。亦犹有所系心即真为不肖。亦有所惮不敢发。夫使不肖人有所惮不敢发。即君子之类不尽。而天下事尚可为。此诗人所为赋白驹也。侍御行矣。予假以岁暮为期。侍御慎毋有他请。使世多君子邪。我与天下同为君子。世无君子邪。我独为君子。同为君子其功大。独为君子其力专。侍御言官也。安往不得自效。夫使侍御险危其身以沽直名。太夫人不喜也。使侍御变度易虑习为周容。太夫人又不喜。使侍御不胜膝下之恋。优游遁思。坐而自废。太夫▲此论不可少 
　　当同不得之时只得独做人又不喜。太夫人所喜者。惟侍御为君子。及与天下同为君子耳。侍御奉亲孝能养志。其以予言质太夫人。以为然否。 

　　【 似为缄默者又开一便门然独为君子共为君子之说侃侃名言有关风纪】 

　　○送薛青雷都谏出参藩序 

　　冯琦 
　　今年春薛君自都谏参楚藩其门下士问言于予薛君予所首举士更十年而薛君遂自举士且阶三品官易达也时易逝也难合不可常也不佞于是乎三叹初薛子自吉士为给谏要人啖之引与共事薛子谢不往曰士而附人非士也居官业不能无是非毁誉如以附人人之得失我亦与焉是前之是非毁誉一而后之是非毁誉二一吾犹不任而况二也夫守身若薛子者可也葢治世如治边其凌厉搏击持人短长相刅相劘如风如俦似。战芘荫宇下甘言媚词觅人颜色无所不唯诺似和不激不阿不可亲疏招不来麾不去屹然独立于世而不跛倚似守故治边涉世。皆有三策吾皆取守焉薛君曰夫守居先生之地可也而三才言官也未能崇论宏议极言阙失今且俨然参藩未有以报　国恩后即再欲有所补拾何由乎予以为不然夫世无极言敢谏。则吾以责君。世尽欲为直言敢谏则吾不以责君言路之塞也人尽不言其开也尽人而言尽人而言尽不言之渐也▲一身是□险哉精言可□ 
　　事不少不贵不极不反言者少而言始贵。言贵而名附之。名之所归。趋者乃众。言众无以自异。则竞为激切触冒忌讳。人主遂疑羣下与之为抗。操成心以逆之。而言者始诎。三年以来一鸣辄斤一斤不收伏在草莽者百余人于是言官言者十而一非言官而言者百而一嗟乎士何其易勇而易怯也则所谓尽人言者尽不言之渐也。薛君为谏官遇事即言言当其事而止亦无依违亦无抗厉亦无附丽亦无避忌此所谓屹然独立于世而不跛倚者邪无论守身。即守▲所言今无不验 
　　官如此。未为失也。葢数年以前　朝廷论议多待言官而发或行一政而言官操可否议其后于是任事者轻言事者重今言官之牍不必尽报报未必行言稍切或反以激而偾事不言又非其官则不如外僚尺尺寸寸可自树也夫言所以为幸也不行不如其巳今之言官。言而待人行之。今之藩臬。不必言而自行之。自行之与待人。难易相去远矣。古行省大僚多自以其意为治不尽循一途辙国家法度纤悉具备三尺律令人尽出其中能守法者称贤耳由前言之则守官由今言之则守法吾始终所予皆在焉夫治边者能守未必胜也可以无大败居官禔身者能守未必利也可以无大害吾愿与君终守此言也且以与君之门人共之 

　　【 立身居官无不尽于此文吾以为箴】 

　　○赠水部周汉浦榷竣还朝序 

　　张居正 
　　荆州榷税视他处最少居吴楚上游舟楫鳞萃称会区焉乃后稍稍寥寂啇旅罕至矣汉浦周子始至申甲令厘宿弊平物价恤无赀赋视旧额务在轻贷舆人诵焉张子曰余尝与周子论始所建榷及后稍异者其略曰古之为国者使啇通有无。农力本穑。啇不得通有无以利农则农病。农不得力本穑以资啇则啇病。故啇农之势常若权衡然。至于病乃无以济也。异日者富民豪族莫肯视农农夫藜藿不饱而大贾持其嬴余役使贫民执政者患之于是计其贮积稍取奇羡以佐公家之急然多者不过数万少者仅万余亦不必取盈焉要在摧抑浮淫驱之南亩自顷以来外筑亭障缮边塞以捍骄虏内有宫室营建之费国家费用率数百万　天子旰食公卿心计常虑不能殚给焉于是征发繁科急于救疗而榷使亦颇骛益赋以希意旨赋或溢于数矣故余以为欲物力不屈则莫若省征发以厚农而资商欲民用不困则莫若轻关市以厚商而利农周子曰即如是国用不足▲□时石□ 
　　奈何张子曰余尝诵盐铁论观汉元封始元之间海内困敝甚矣。当时在位者皆扼擥言榷利。而文学诸生而风以力本节俭。其言似迂。然昭帝行之卒获其效。故古之理财者。汰浮溢而不骛厚入。节漏费而不开利源。不幸而至于匮乏。犹当计度久远。以植国本。厚元元也。贾生有言生之者甚少靡之者甚多天下财力安得不诎今不务除其本而兢之贾竖以益之不难乎周子闻余言则心是之虽余亦自谓唯周子可以为此言也无何周子事竣代归乡大夫诸君祖于江上征余言以为赠而余以病不能文因识其所以为议论者如此 

　　【 榷虐特甚三复斯文动人澄本之思】 

　　○赠督府少司马郑公序 

　　利瓦伊桢 
　　今世于武臣倚之甚重责之甚备而待之何甚薄也缙绅文墨论议。如画饼不可啖。四方有故。跃马掺戈而战。唯介冑是赖。胜负安危。文臣命悬其手。可不谓重乎。尺籍伍符。一字舛误必诘。斗粟一钱出入必稽。即有大功亡矢遗镞伤匹马片甲必案。可不谓备乎。至其体貌陵夷无论部使者及监司。即新进郡邑之吏。俨然踞其盛色奋气以琅易凌轹之。而昔人所号为三端者。武士之锋。曾不敌笔舌百一。故武臣习而为软美以媚当路取容。一切军实务文具。相言??谰。而文臣齅其饵。饱其从謏。其或刻核大至。积渐不堪。则以不肖之心应之。发愤快意。剡手以冲雠人之胸。固为俱靡而巳。此亦武夫之恒态也。牛虽瘠偾于豚上以彼右文而左武盛处贤而自予雄而究乃至于伤国体为戎首国家亦何赖于文臣而虚以弹压武臣之权寄之也往岁元戎率师征播不佞承乏陇右请于督府石恭襄公定元戎与诸郡县相接礼督府檄下郡县奉行不忒故师和而有成功后官大梁武林见藩臬视阃帅过倨甚至入贺若上官耻不与均席窃为不平而卒未有左袒不佞之说者比官上郡受事中丞郑公所诸将吏娓娓诵公威德不容口公居恒令曰夫武车不式介者不拜礼各有宜耳披坚执锐之夫而遗蛇其迹圈豚颐溜如儒生乎不韵甚矣屯细柳者以军礼见。是为真将军。故军容必壮也。夫廉远地则堂高。周劳还帅。将士异歌异日。别尊卑也。将者国之行主。民之司命也。呼若小儿。奔走若舆台。彼腼面目立三军之上。丧气解体。往往坐此。故体貌必隆也。夫阃以外。上至天。下至地。将军主之。军旅事机之会。间不容发。不假便宜。犹掣肘而使书也。故权不中御也。夫马聋虫也。蚁细物也。孤竹之伐于马得途。于蚁得水。物诚有之人亦宜然。故楚之市偷。卫之二卵。齐之鸡鸣狗盗。汉之吹箫贩缯。亡命降虏可使也。夫行一棊不足见知。弹一弦不足见悲。三折肱而后知良医。将如司马喜不嫌膑。如孟明不嫌一眚。如曹沬管仲不嫌三北。彼或欲有所用其未足也。虏无入与御虏同功。能御虏而我兵小损者与全胜同赏。何者亡羊而得牛。断指而免头。虽以数千人委匈奴。甘受巾帼之赠何病焉。故与人不求备。功过不相掩也。夫鼓繁气衰。呌数力竭。东野稷之御马。求之不止。卒以取败。数米而炊。简发而栉。日亦不足矣。故幕府省文书。立三阶之上。南面而受要。上有余日而下有余力也。夫疑事无名。疑行无功。亡铁而意邻之子。无为而不窃铁矣。流丸止于瓯臾。流言止于知者。中山之箧。息壤之盟。非明验与。故浮议不摇也。人之有墙以蔽恶也。聪有所不闻。明有所不见。耳目人无巳时。恶恶可。吏污车菌。郎翻水浆。乌足治乎。故小过可听也。邑中之黔。执朴行筑者而■〈牜失〉其不勉者。故谤可分也。夫钓鱼者纵而随之。须可制而牵之。赋狙者朝三而暮四。以术愚之。久而露其弊。上下相猜则有改服献体而入门。为警枕卧而一夕数徙者。心劳日拙矣。授万金行间而不问。单骑见虏而不慑。不击刁斗而不虞。其忠实心信于人耳。故术数不任也。夫一壶飧一箪醪之惠也。而用命致死。一羊羮一盛酒之吝也。而堕党崇雠。得失大小岂不悬殊哉。故绝甘分少。帐可为襦。金可裁取。市租可飨。熟食可分。所尝卒乘可与。韦袍复帽持更者可给也。葢公之御将也若造父御马内得于中心而外合于马志百夫长以上一亭一障悉称任使若夏侯玄参戟衙门莫非俊杰入而见公慰荐待遇殷勤发于至诚若赵广汉吏皆输写心腹无所隐匿退而受公檄丁宁欵密若刘弘一纸书胜十部从事恩结于人心若武子之肉骨子西之翼卵乐为尽力若岐山之阳三百人疾鬬若广门之官七百人先登若雁门百金之士五万人皆愿一战虏酋卜失兔兄弟不相能使使谕之释憾沙计七酋挟赏不得寇孤山疏捕殪其子使使谕而罚之酋火落赤鼠窃西塞缚其枭骑百许人乞哀行罚并欵如故应对不入其数若班彪报荅兆匈奴令必有适以威信解散虏谋若赵充国遣雕库靡忘而卒降??干开。诛其人而无怨若?会宗击杀番丘晓昆弥号泣罢去料事料敌若陈汤策乌孙五日必有吉语虏归命若单于脱帽徒跣拜庞雄陈死罪还所钞掠羽书不闻外户不闭三年擢公少司马督宣人□□□事将吏日数百千人留行若班定远入玉门争抱马脚不得前是宁有发征期会抑宁声音笑貌可伪为哉不佞固以知公能总帅雄俊莫不宿道乡方而务名声部发于天地之间固非偶然彼填然修饬边幅如偶人形者真井底蛙耳　上雅知公得将吏心不即代而会虏王病部曲麻沸边人忸状虏欵不无逸惰中外上章趣公赴镇无虚日　上乃俞公代而东诸将吏祝軷于郊属不佞为辞不佞谂于众曰公遇诸君有礼矣。诸君何以报礼乎。昔郭汾阳部将皆王侯贵人子。而颐指趋诺不少借颜色。李元直平淮蔡具櫜鞬候裴令公马首。令公以相礼受谒。彼见夫乱臣贼子。无礼于君所从来久矣。因以示之礼。郭不为亢而李不为诎。公今晋督府即中丞元戎听臂制。诸君若何。皆曰诺跪而上觞。一釂而洒洒如也。不佞更进曰此恭之小者耳。昔者邓训有恩黎阳既徙上谷故吏贫羸者念训常所服药北州少有。岁推鹿车于洛阳市药。知训好青泥封书过赵国载青泥一朴往遗上谷。上谷今在公部。诸君得无意乎。皆曰诺跽而上觞公再釂而言言如也不佞更进曰此报之小者耳。昔者晋侯赏桓子狄臣千室。亦赏士伯?衍之县吾获狄土子之功也。赏胥臣先茅之县。以举郄缺也。韩增举冯奉世下莎车宁西域。宣帝召见增贺将军举得其人。公初为监司举麾下士往往为名将。诸君偏裨。公素所推毂。旦夕受钺。诚折衡厌难为国干城。于公载锡之光矣。皆曰诺跽而上觞公三釂而油油如也揖而别山以西诸将吏喜色相告而郑公今为吾曹有矣 

　　【 运用家珍挥洒狼籍如隋焬之撒珠玑于鹢首以应雹声抛龙脑于锦帆以象霰雪】 

　　○赠山西方伯吴公序 

　　利瓦伊桢 
　　莆田吴公以名进士为李官凡两典大郡举最征为天官尚书郎佐其长铨藻群才历四署而复出副观察使事参藩陈臬迁右伯而今甫左葢公登第二十余年剔历中外十有十任而在越者十有七筮仕即得绍兴藩臬之任四未尝越越方寸地夫天下莫重于越。莫难于越。而越莫难于今之时。　高皇帝定鼎金陵创千古未有之业而越为股肱县官富有四海越称上腴资之为外府所收入丰杀京师视以肥瘠故曰莫重于越幅员千里庳者迫江海而高者群峭刺天生齿繁则散之四方仰机利而食辇毂之下诸曹椽书记舞知猜祸毫毛茂茂陷不可活者越人也三事八座九列百僚项背相望其宗族宾客依势作威倚法以削细民疾首宛舌有司环睨而莫敢谁何故曰莫难于越嘉靖之季岛夷暴起蹂躏其土而糜烂其人军兴十许年公私之积如扫强者□者悉彼巳情形摩厉以须稍稍着战功久之益习而南兵始重方内有事则辄行调发徒步白挺而握军麾乡里艳之鸷猛敢往寝以成风悍骄而不可御壬午之变大中丞佹免虎口其应募而以脱巾告者比比不绝忧不在倭矣比年中涓四出榷货算缗以实少府水衡私藏骚扰相奉山童泽竭而越有三人焉作业日剧而财赂日衰耗民嚣然丧其乐生之心群不逞因以左道荧惑欲为陈涉吴叔之所为鲁宋淮扬扼我亢嗌反迹见而寻端治之不胜诛夷忧不在越矣故曰越莫难于今之时吴公之五任越也荐绅缝掖介冑卒乘故旧宾旅长佐部属四民百工皁台舆仆府史胥徒崇卑显晦贤愚良驽驯扰愿诈靡人不有矣经术缘餙法比谳讯钱谷訾省簿书勾较期会奔奏戎兵御侮劳来劝相刑赏黜陟靡事不为矣其大者条上当路而其细者一切用便宜从事。其驶吏三尺无所回挠而不察渊鱼。其礼貌士大夫譪然周详而非义毛发不可干。其御将不中制而默持掺纵之柄。其承诸台使不亢直愽名高而务申其志。赋职任功。举善援能。以一国视视莫明焉。以一国听听莫聪焉。在位十有三年吏不家于官豪不虓于市乡先生愽士弟子不溷于庭桴皷不闻于野烽燧不傅于堠大司农以空文蠲以积逋课剂量其中而流离还定矣开府直指有大计大疑以质公如考钟如指掌僚友从政者叩两端而竭焉不索故府不发筐箧典刑具□莫之或欺矣炎炎者椓以理谕之以诚动之以正格之以权低昂之稍受櫽括不虏决裂矣他人难越而公独易越越亦难他人而独安公夫非久任之明效耶何以夺之越而?之晋且左右伯秩等令公仆仆道路奚为哉。于是越左伯赵公晋人也举觞而觞公曰晋不典肇自唐虞岳牧亮天工实始基焉吴公天下才也当为天下公用之而何私于越越饫公之赐历年多。徼天之灵。晋获在宇下。其波及晋者皆越之余也。请为吴公前马以慰晋人之望。某辱在鴈行更起而觞赵公言是顾官阶自左伯而上服劳于外者惟开府耳吴公名实加于上下开府诚旦暮事在越在晋所不敢知要以入佐六乡当轴处中越人晋人何计而能使三年淹也虽然公之太公故宦越生公因以其地命公公顾名思义率其贻谋。保任其劳。精知畧而行之。越是以安公。公即不私越。能忘太公耶。他日冡宰推毂开府越者必首吴公。他日吴公为大臣虑四方必首越。义各有攸重也。赵公辗然曰君食越之禄故觭重越乃尔吾闻昔贤有随车甘雨。若泰山之云。不崇朝而霖雨天下吾晋得崇朝事公于愿足矣即如君言公为大臣虑四方必首越次必及晋来不惜晚去不恨速也某以其语告越人之卧辙留公者。莫不色喜而公甫成行。 

　　【 一副笔舌两处周旋得妙解连环之法】 

　　○贺黄贞父转膳部郎序 

　　虞淳熙 
　　贞父予小时尔汝交也方其丱角入学宫试就案上举一黛色棋之莹牍者戏曰取青紫如拾芥葢音似之而后功名竟似之为文章惊琅琊先生亦竟似琅琊先生世比之泰华儿抚家山两天目孙两峰矣初挽墨绶称神明于进贤予谑之曰进贤受上赏而贞父漫应□进贤如不得巳仪而所进之贤辄冠南宫召入行纳之青琐意所谓上赏者而居久之无如啼鴃何抑典鹾江淮间淡然应之岂其不得巳耶乃贞父则曰巳而巳而吾天目之悬流溢两乳泻双溪入明圣之湖以载吾槛春桃秋蓉迎槛而送媚吾槛之名梅者闇然孤屿之色耳舍而天游采舟华于轩而收玄扈于禹飞蹻所登赤县为溢何复知世有青紫耶迨游记出压柳河东而复羁一官同杜工部矣贞父意轻焉间归浚映月之潭留蟾光兔窟于金牛湖中倘日天可问乎孰为圣孰为明孰是而当卿士惟月者吾把酒与成三人然而寥寥苍苍之蒹葭而巳。会天子日奋桑隅照临百官贞父亦稍受光再登春曹主王之膳非复往日典鹾当比调羮之前豆无论衡文酝酿南宫士使措大指动巳也。不知何人进贤。乃进贞父。绿綟丹衮。于是乎取焉。青紫岂足道哉。同社诸君之占蒙气者见奎璧划尔芒艳如此竞来语我我方如训狐缪名心月翘尾擎光照征书而喜昌言祝曰天子既明且圣。贞父行作卿月。遣常仪散玄杵药药我。尽天子所统。尫子痌人。一切拂痍洗痏生焉。斯不负进贤者乎。赏以台司非过也。假令不厌旧游三十年后餙梅槛。击孤屿下。吾能近邀太乙。答良药之赐。俾颜再童丱。忘尔忘汝融形骸于销金金锅内并是一丸大丹轩皇神禹或来争取君等母若杜子春而可皆笑而持去。贞父得之。将相与哄堂大噱。水厅为热。不日分熟及我耶。 

　　【 奇情雅谑风藻翩然】 

　　○送殷无美出守夷陵序 

　　屠隆 
　　夫人徼山川。山川亦徼人。穆天子游昆仑。涉瑶水。而后与西王母遇。轩辕氏登具茨崆峒。而后得一当广成子。人不徼山川乎。会稽以神禹。茅山以叔申。匡庐以匡君。焦山以焦处士。山川不徼人乎。幽人旷士。月穷九州岛岛。胸絓五岳。即一瓢一衲而从之。亦足愉快。而况绾符结绶。得天下佳山水处。卧而抚之。半治簿书。半理芝术。人吏散去。白云下来。冷然足畼也。又何羡交戟之下乎。昔谢玄晖出守宣城。窗中远岫。庭际孤松。标韵萧远。至今犹称谢家青山焉。风华映人远哉。人世目金华为清虚。鄙簿领为秽贱。夫清浊宁视其境。视其心尔。故迹寂心喧。金华亦有秽贱。迹喧心寂。簿领亦有清虚。大丈夫朝释草履。暮绾理人印。得以专城南面。而为其所欲为。而又得坐拥灵区秀壤。结人外之孤悰而寄胸中之寥廓。是人生大快事也。余友殷无美江左名士。结发读书。以蝥狐先登艺坛。南国之彦。靡然从风。年逾四十。始起家进士。以彼其才有国鸿宝。乃上不留金马之门。下不直含香之署。而仅领荆南斗大一州以出人多为无美抱忿悁不平。谓腾空之骥。不以捕鼠。剸象之剑不以割鳬嗟无美而以捕鼠割鳬邪。余谓不然。陆士龙之于吏道甚习。尝为宰有异政。而卒以文掩。皮相之士。往往谓文人即摛藻如春华。无益殿最毛发。斯扬子云之所以薄雕虫。曹东阿之所以求自试也。无美斧藻之辞。业闻于天下。所不知者吏道也。而无美虽儒生。为人顾深沉有计略。可与成大事。试之牧伯。且以综核精彩。大鬯风猷。为文士解嘲。而又以吏隐领略山川风物。美哉斯游。又安所用其忿悁不平为也。寰区由川风物之美。莫如荆南。葢自古记之。七十二峰之上。朱陵紫葢。兀立云表。洞庭云梦。浮天无际。薄鱼龙而吞日月。片颿浮大江而上。荡潏冲击。波涛相磢。使人心气恐怖。惊其险绝。若夫顺流东下。方舟如箭。鸟啼猿啸。峰峦来迎。瞬息千里。使人神骨冲举。乐其凌虚。仙灵怪异。则有巴陵黄鹤之遗焉。雄豪恢诡。则有七泽大猎之事焉。妙丽恍惚。则有泾阳龙姝。巫峡神女。汉皋湘浦之灵焉。闳肆巨丽。则有倚相屈宋之材焉。兰芷射于茳离。麻?米芜参差历乱。咸可采撷。大丈夫握盈尺之组。俨然莅荆王故国。而遐历周览六千里之山川。风物。暇日。集宾客登阳台。把酒吟眺。即神女灭没隐见。修容端静。不复敢以片云点使君巾袖。蹑君山。谒黄陵庙。而髣髴听湘灵皷二十五弦。时倚春竹。时□暮花。亦足鬯矣。讵必骑一款段。日盘跚■〈敝〉■〈薛〉长安道上。而后称显融得志哉。嗟乎无美行矣。海上有得道神人。方且餐霞绝粒。而游乎太清之表。浮云三事。若将凂焉。固无美平生师友也。即栾巴王乔安知不为无▲入玄圃而览木难明月之珍登昆丘而覩天禾肉□之□不易□□ 
　　美哉。余尝滥青溪。长不习为吏。而刳心去智亦尝与海上得道者伍。葢庶几无美同调乎。无美行矣。南岳祝融之神且命扫地十里。而候使君前茅矣。 

　　【 骨腾肉饱采串英飞】 

　　○滕侯赵仲一实政录序 

　　汤显祖 
　　佐王之才常宽而取伯之才常急非有相反。其时与地固然。宽之无宜以絙犹急之无宜以缦也葢昔桀纣之法胥亡而毫镐之法常在伊莱旦奭之辅固得以后容而铺惪义敖翔而登太平及其时天下巳定法制巳信风俗巳成如是而诛之如是而赏之俯仰之间益可以休然而无事矣幽平之后先王雅颂之制衰废无存诸侯相攻并敝者先亡势不得不急法而治时则伯才兴焉齐管仲楚吴起秦卫鞅三人者▲以宽□辨人才□伯 
　　其着也大致亦周官正地比受官成画一于经畧会计之意而急持之归于富强其国曰诛杀不必则令不信不信则不行如是则国弱令不行虽有地力不可得而尽也如是者国贫贫则事虽小不可举事虽小不可举则是与亡国同也是故三人者急持其国而用以富强如晋文公之伯晋子产之存郑皆是也后世诸葛武侯以用蜀而王景畧以用秦至王荆国以用宋而效异者何也势不行也伯者审势急。可以趣其国。不可以卒治天下。国狭吾之所得急为。天下大。非吾之所得急为也。如□王公自治其县青苗固效专之方岳则均转方田无不可者专之边郡则保甲保马无不可者何也势所得为也是故举天下而急为之安石不能用宋取一国而急为之赵仲一可以用滕今且语天下以滕公之政吾尝以于越长上计过滕时公上事一岁耳大祲之后人大相食公为乞漕粟大府钱施其民间公庾库中无如也徐起与我北去更三年而再计止滕待公不能得见后堂主籍者约视其牍积金乃至羡赢三千谷踰六万予哑▲□□ 
　　然而骇曰是何兴之暴也主者曰公所费修治公私署堠礼际惠振收恤士民为民赎子妇所亡失立茇舍牛种以业流集者复不在是予葢异之移以富一国又何国而不遂以富乎退而谓滕人公何以致此对曰凡田赋影避盛则有所逋而后期公奋议度田上下相倾动恐喝不可而公辄巳单骑从所在父老行度之名其田有倨而挠者公故怒容渥丹奋髯眉相抵挠者行避去故壤则而赋平不比而争输羡若锾一钱以上率以粜故异羡而粟流又公深民桑柳一籍数去县十余里要人孺子戏折其四五树围捕之偿十五裁而后止罚必而先贵。故民不犯。所在赋饥人粥治■〈土爰〉河皆独身驰数十里察视晓夜暴露不少休。故民无欺而不怨。衣褐食稗而宫馆驰传俎豆咏歌之节必明以清。故民俭而知礼。语未卒予怃然而叹曰此伯才也。乃先公行为载其牍长安以示执政张公张公曰此固当以节钺尽其任幸少须且以御史行边专屯田盐筴开塞之事可也已而事移官止吏部郎以廉梗讦激执政不可复容罢官去嗟夫人有如此才。能尽之于法。而不为尽。何也用非其才也。今夫以贫弱之滕。三年而暴富诚委之一二大镇其行法益巨三年当不异滕富强之效所求于臣者重。而所求乎人者轻。然而终无亡敝之忧者。固将曰天下巳定。风俗巳成。法虽有所缓失。亦未见急之能为也。嗟夫言治滕者异矣皆以公才且老而非当急才之时不幸而可悲然以予意之公虽进不得如管葛诸公主臣一心光赞盛业退犹免于吴起卫鞅刻厉之祸其亦幸而生于王者之世矣 

　　【 以宽急辨王伯是救时切论文之深峻绝类疙公子】 

　　○送钱先生归娄东序 

　　钟惺 
　　夫身吾之身也。一病以后。则医者得而有之。一病以后不使其身为医所有则医之心手有所不能尽用于病者亦非所以有其身之道也。虽然吾有身而使医有之东方朔有言谈何容易哉亦曰视所为医者其人何如而巳夫医病者之司命也不诚则虽付之以身而彼有所不敢有诚矣而不巧则不能以其身还之病者而终使自有之诚与巧合则其术之工拙有所不得与吾所谓视其人者是也予今年感疾经秋涉冬自以为无生矣自以为无生而又更数医计此身总非我所得有不若姑付之医而医宾莫敢有也莫敢有而又受吾所付付者与受付者非必其能愈吾病也然而不忍谢去之者以为犹不至有所害苟为无害而巳庶几留此病以待夫诚与巧者之至其不至则命也无何尹观察子求先生谢其苏松兵备归蜀钱先生送至白门钱先生者以医名东南家于娄东予去年游吴曾饮于其家观其歌舞与定交而赠之以诗不意今之至于斯至于斯而值予病也▲文情如龙见鸟澜 
　　相见悲喜歔欷泣数行下巳问予病及病而更医状曰子不忍谢去数医一念乃子所以生而吾所以不约而至者也子于前数医者犹不忍谢去以待其人之至而况其人有进于是者乎予虽不解医而私计诚且巧者钱先生其人也得其人而付之以身使得而有之夫然后起居之蚤暮听焉言动之喧寂听焉食饮之丰约听焉药物之耗息听焉试之至奇不惊投之至恒不厌而君之视予病也朝夕诊切君不自有其欣戚以予息之平陂为欣戚予不自有其凶吉以君颜之悲愉为凶吉精神往来合为一身中心达于面目意气通乎神明诚至而巧生医王所用之药仍是众工所用而神存心手变化出焉葢君性豪逸住白门歌舞随身宾朋盈坐即贵贱造请尸外之履恒满而其意以予病之作止为其去住之候凡两月而后有瘳犹记君教予省思虑以笔研为戒而今急急乎欲得予一文以归娄门益以予操笔之日为君停手之日也所谓能以病者所付之身还之病者则君周旋白门两月之志也昔黄鲁直得良药以饮病▲□言实□ 
　　者或曰惜子所活皆庸人耳鲁直曰有不庸者领一个来予愧以庸人试君良药自今以往所有之身君则还之庶几夙夜临渊集木不自屑越以求不为庸人是则予之所以报君者而巳 

　　【 苞义清远直是借医说法耳】 

　　○顾升伯太史别序 

　　袁宏道 
　　古今豪杰。未有忘情功名者。唯当不可用之时而求用。与值可以用之时而不能用。其无才等也。夫士当其可用则为龙为蛇为锋为颖当其不可用则陆沉众中宁晦勿耀宁与庸夫同其庸不与智士同其杰然可用不可用其几甚微非至圣大贤不能测识天下方倒悬危迫家操戈而人盗贼此其时不可用矣。而豪杰之士曰可用。投身刀戟之林濒死不悔不尽其用不止者张子房荀文若贾诩之流是也天下方治且安庸夫高枕循资格而据上位。此其时可用矣。而豪杰之士曰不可用。捐弃世乐栖身荒寂视名位若桎梏去冠裳若涂炭者梅福梁鸿司空图之属是也故天下之患莫大于使豪杰不乐为用而蔽贤为小夫豪杰所以不乐为用者非真世不我容一时执政诸大臣有杞桧之奸林甫嵩之之媢嫉也其人固皆方正儒者也朝而闻吾言亦既虚心而听矣夕而一人焉设为虚谈以中之彼其是吾言犹是彼也于将伍于铅刀楩梓昬于邓林骐骥惑于皮毛凤凰迷于冠鸟吾与之正言则嗔而诡言则喜其知足以知天下之假气魄伪节义而不能别天下之真丈夫汉唐宋末季所谓贤人君子者其目大??互若是也其势不至于伪士满朝腐儒误国不巳豪杰之士孰肯乐为之用者夫豪杰非不乐用者也。唯夫欲尽其用而不可得。故不乐也。时事至此尚安忍复言顾升伯尝语余曰仆今年乞差南归往返可得一岁将以七月了虎丘八月了西湖霜后渡洞庭拾橙橘来春探天目天都诸峯游屐所至倘得一二佳山水处愿得卜地一区为他年栖隐之所然以仆观之洞庭山水木石俱胜将终老于莫厘缥缈之间矣予闻之不荅退而谓伯修曰升伯豪杰而用世者今其言若尔无必不用之迹有不用之心矣今之世为可用耶为不可用耶他日复以问升伯升伯不对 

　　【 以豪杰决世运有味乎其言也公安其有忧患乎】 

　　○长安送黄竹石序 

　　哀宏道 
　　黄竹石从江陵负敝笈访余长安余方视选曹曹故树篱插棘地也不时见见辄为杯罍所夺无他语草草暄寒而巳未几辞余去乞一言为别余曰子亦遍观三衢九陌乎。秽尘张天。腥风逆鼻。行者溺于道。居者粪于市。椎埋屠狗之辈。敝衣百结之子。高鬟衩裆。枣面历齿之妇。肩骈踵接。此亦天下之至恶也。而顾瞻云中。则凤阙铜龙在焉。百官宗庙萃焉。引而之贯城之市。则夏之簧。周之天球。若日之璧。若月之珠。东夷北狄之珍异陈焉。巳而入云韶之院。过鸣珂之里。则南之威。西之施。越之狡童。吴之弄儿。公孙大娘之剑僚之丸。贺怀智之琵琶。念奴之歌喉。霓裳羽衣之舞。呼卢博簺之戏。种种聚焉。今夫山郡水郭巷陌未始不清楚衣冠未始不都雅然一人衣茜而过。则巳丛观骇指。出汉唐之旧物一二。则张目不能指名。夫然后知京师之大慎勿以秽尘腥风遂谓都市之观止此也夫古之圣贤豪杰巨公哲匠其亦犹京都之三衢九陌耳文耶道耶至此乃极子归而求之有余师 

　　【 不识长安道上游未足以豪】 

　　○刘元博洛游序 

　　陈仁锡 
　　吾闻善游者其神气清以肃如白日朝鲜息心之交望风遥集元博挟浅汗之桃花径之洛阳可谓放神青云外君行至明月山访元僧持泥丸栢子弹满山谷者。今高几十仞否。虚潭送响。幽涧开筵。如平乐石淙堪次韵否。醒酒台。千丈珠帘。喷氷洒雪。持棱棱石骨傲刘伶日日如泥否。王乔洞石化树。树化石。而复产柯。可拆取一枝骄牡丹大富贵否。东望海岱。西眺昆丘。北顾析城。南俯黄河如线。嵩山少室面河而峙。此王屋之巨观也。尔时跳舞能似云花■〈爕〉蹀否。世传析城之山升日气于天。落五峯化为云。自石窦滴太乙池。可邀孙登共啸否。池故有神灵浮药。仙画云篆。石境半窥。大地如照王屋天灯。灿若流星。真否幻否。白茅三凤。参差翔舞。能鼓一翅负绝海否。天坛之影。旦则在西插天日高。卧与海接。暮影在东先卧后立人世上孰形孰影。孰形影赠答。能作如是观否。君行日暮过龙潭。读尧叟水昏烟暝自成啚句。能添一墨否。嵩山石獬白行。三鸦引光武北趍河朔。可作一博物谱否。读平淮西碑朗吟一过。吏部文章日月光亦可着词组赞?文昌否丹崖山石皆赤。可兴酣一扫否。砚有余墨。能图魏埜草堂上天子于汾阴否。先贤嵩山之游。师鲁语怪。永叔子聪歌俚调。几道吹洞箫。往往大笑绝倒。不知道路之长。此处定留元博一席也。 

　　【 此洛游记也点化事实如天女之散华】 

　　○寿彭翁彦宽八十序 

　　罗玘 
　　彭之先世祖以寿考闻至越为王始以贵显而其名皆能与世相为终穷更数千百年语寿者固未有贤于祖不独彭氏也而越之贵彭氏迄兹葢无之而他之氏族越之后如越者宁数百十而巳哉彭虽微越不失为彭也故彭独尊祖为彭宗越虽贵不与焉抑越之战刘项间其得王也虎口之余脔耳计其利害直以生易贵其贵也亦未亢然南面称孤固有可执而醢之道也使祖临焉不以恶臭视之而恐其俛巳▲说彭越开文章生面 
　　也几希矣葢其趋不同也。然庄周称祖吹呴呼吸。吐故纳新。熊经鸟伸以为寿。是未免挟小数以攘窃机缄。逆其天常为造物者之蠧。圣人之道无是也。及其历年之数。容或谚闻之过。使有之。其戚属朋友臣妾亦有与之抗年而俱存者乎。无也然则饮水露茹草木与深山之木石大泽之龟蛇处可也古者尧舜百余岁。文王武王皆九十余岁。孔子大圣人也。亦七十余岁。传之所记。百岁为期。期于此而巳矣。亦未闻圣人者数百岁云也葢往者不过则来者不续吾见天地之运于是乎息矣其可乎子尝持是说以祛历世之惑且欲以告彭氏彭氏居京曰彦宽叟有孙妃于益国予里益都也莫不与游爱之而欲予言其八十寿以是月六日晨持以献予知叟之欲绳祖武也亦明矣然其未得也有苦身吐纳呼吸之难及其既得也有约居野处之穷而又戾于圣人天地之道又况徒闻其语而巳孟子曰尽信书不如无书书圣人之言也且不可信。而语庸妄人之所传以神者也可信乎。予请叟观于传质诸羣圣人征诸天之道顺其常而为天下之大老亦一彭祖也巳 

　　【 太难为彭祖矣然吐纳盗年者不可不闻此言】 

　　○寿李元玉六十序 

　　江晖 
　　李子元玉栖连矶之墟。涉燃犀之浦。憩乎浮丘而泳乎白璧。栩而行。喁而啸。据几而持罍。与然适也不阒厌不华蕲不伪藏不嚣役葢将糠粃世物。而以玄寂究乎道者矣。而视履若壮。形容若孺焉。是其喻于生也乎。夫赋躯也散万不殊。而使其自理也。限者其谁与。是故有思莫无思。有为莫若无为。杜通黜明以凝天真。常德乃存。今夫民市处则嚜都处则佻塞处则横朝处则僿丘谷然乎哉徼胜袭名趋躁躭兢志亄务营侈出荒俚成??囱素履然乎哉是故谷居者颛。素尚者洁专不斵心洁不溷神无索无盈。无垢无澄。可以固形。可以远卭。可以永生。夫是谓道根。南海有鱼焉广数百里其鬣栋张其脊陵踞潜乎无极之渊息乎沆漭之乡未有能原其纪者设移之潴沼则鱼?隋而醢矣安能充其巨乎。百围之木峙乎嶚巢匠者莫近园有拱把杝而为薪岂舛于度哉。迩易致也。故曰金以火范。火亦消之。丝以织章。织亦敝之。其揉也成也。其成也泯也。绪着一司。势隆一时者。亦若是而巳。▲摹子之嚆矢 
　　方今梏于裾缓之烦。泊于声利之湍。而足专驰之。而目专觎之。而口专饕之。与世相刘相噬。日薾月戕。而不能止。可不为大哀耶。夸毗珠襦以矜约。约者缊绨尚褐。无所用之以珠为弹以锦为罗而求雉于穷莽之中必迅作而不遘。故曰哲人知时。介人知守。达人知安。至人知存。今子遯世逃名而轶于尘秽之外。其意窅。其颜舒。其衷恬。洋乎其裕而不流也。卓乎其遗而不渗也。浩浩乎其似喜乎。湛乎其无所滓乎。逍遥中冥以基无垠。参寥罔象以基无朕不眚不疚安能穷其寿 

　　【 纬妙理以清音新而不佻】 

　　○寿萧先生序 

　　余文献 
　　大江以南豫章为一都会豫章南则为吉为袁为临临在袁吉间非通都大会民土著不习机利干没人其民老且敦愿无他肠往年居乡间长老谈临俗有萧先生者幼即孤不省其父状为何顾时时问诸乡父老曰吾父状为何即答曰某近似即喜不者辄寝不起食乡人怜之争为指拟彷佛其父状肖成乡人曰大肖而翁先生即置中堂上出入伏请后行邻有龚先生曰即无论其肖不肖。人情终日唼唼语肺肠。▲是真人行事 
　　即反面慎不相识。乃翁没数十年顾求若状乎。谁为此。故里闬皆称萧先生为孝友人先生后搜致百家暨齐民诸术皆得其隽永人劝其仕辄曰仕进难即致通显章表亦时时用机利学俯仰毋苦我乃即凤山下为隐居后见道路人病又置宜旅馆憩道路人道路人即弗病今少傅严公为之论着其事事俱见记中客闻之叹曰若非道路人哉今士受天子简书握金符膺专城视道傍殣相属曰是道路人固当乃田野人见道路人云然如顷岁大祲江浙旱楚旱吴▲仕进者愧之 
　　旱淮南又旱得公等数十人布天下岂令我皇上忧旱哉少傅公所论着有味哉有味哉故人皆知萧先生争为之问体貌丰瘠年几何其子若孙为何岁甲辰临萧汝荐氏举进士邸舍乡人时过论汝荐坐终日□不道一词袵下掖破叶叶补劈积见人持刺纸来额签寸頳赤即不怿曰士靡则诬国靡则逋务华去根者也。愚期期知其不可。客曰君安得此长者之言曰太公尝以是教我大父即萧先生先生今年七十矣配某孺人亦七十一里人咸欲寿之文献曰萧先生长者也大雅整之于身施而不得所藏百姓蕴皆可着庙堂皆绝口不谈顾其中愚若究竟之矣被固长者也语曰宁为砥石毋为兰膏此言虽小可以喻大 

　　【 庞璞之遗可以敦浇挽靡莫徒作文字观】 

　　○寿大司马督府太华何公序 

　　王维桢 
　　蓟州故不置督府蓟州督府之建则自今太华何公始焉何公葢尝有名于嘉靖之初以佥都御史巡抚大同虏酋不敢窥大同巳而废归居关中然何公才高颇自负以为脱国有兵事且更复问我我卧未安也客从关东来言东隅辑宁烽燧不燔何公且喜或有警辄愀然动容若将持重?巳也居十九年而为嘉靖庚戌虏酋拥众从蓟州界入杀掠数万人而去烽火彻于郊关　天子葢忧之甚　诏蓟州置督府▲自负 
　　公卿大臣谨择可者以闻于是大宗伯徐公果乃言□公已何公征至　天子信宗伯言升何公右副都御史寻进兵部右侍郎以蓟州兵属焉或言今何公守蓟虏酋必不侵蓟则西寇紫荆东犯辽阳必有之莫如取三镇悉属之何公则东西三千里俱安枕无事矣于是何公奉　诏领三镇初何公之征入也缙绅之徒故闻何公名咸造门下请谒座客常满客问计何公颇道之客见者辄自以为不及也何公废时年尚壮盛今其发班班变矣客曰天祚　国家厚令何公驻颜可也何公既诸镇蓟州廵抚都御史吴君兵备副史王君皆辄以事白大槩言什伍虚耗塞垣不守也何公太息焉乃遂奏募兵筑边及分区列戍数事　上皆允之于是东接山海西连宣大亭鄣星罗旗干林立肃肃乎称金城矣是时辛亥春也及夏而诸镇防秋之兵四面踵至悉听何公计何公则论较要害部署兵将所宜计定下令曰不如令者傅之法其辽阳紫荆两镇远各以檄告设备虏酋往来塞垣下徘徊瞻顾不敢入既秋八月虏酋度计困乃遣使上书乞修贡职比三卫　天子不许许金币市马且示羁縻因以见我之广大富厚焉是时属有收禾稼登场马不粪野长老颂德童竖歌谣皆以为得何公晚令昔年虏入而罹祸惨也于是吴君王君相与谋曰在昔有周有奏凯饮至之礼彼尚谓功成振旅也今何公在镇不动众不血刅而境内晏然如堵于古人且难焉其涓日持觞寿之宜即为约书移两镇两镇报书如指两君因间白何公何公曰未也往虏之入也云三卫有导者夫三卫者蓟州之藩蔽。虏东道之咽喉也。诚与虏通谓之近忧。急之则自撤其防。宽之则长奸滋患。奈何。会有请征三卫者何公列状具陈其不可即其罪不赦第擒其导者示警足矣顷之何公果得其导者二人俘于　朝　天子嘉其捷疾言效乃进秩荫子宠光光大也两君因再白欲寿何公曰待之卒不离次将未释戈也即觞之乐乎乃奏公近者归伍远者归镇各与犒乃遣比十月督府甚闲暇两军率诸从事部下者持觞觞何公何公曰诸军幸今日乐乎故前为寿也吾且有万年之忧四▲真大臣之言 
　　焉夫三卫本狼子以人畜之终难一。边人降虏者多则我众减彼众增二。募兵实边非攻战之资三。远道征卒疲于奔命薎吞虏之气四。夫图目前之急而遗久长之利。非计也。何公且觞且论至酒罢未巳月余王君以书抵史桢述其觞之日何公语桢乃叹曰夫人苟以就功名。不虑其遗难于来者。众甚也乃何公独念万世计古有社稷臣。至于公近之矣。何公为人精研有数大放计然之策家居身所致赀数十巨万一起而谋定疆场若此人退不免于寒饿进不能取尺寸之勋安可比丈夫哉桢何公里中士也相知特深故云而吾又叹徐公知何公非寻常见哉 

　　【 阊阖疏钟建章清漏不棘不舒有节有度】 

　　○为孝廉顾道通追寿父母序 

　　王世贞 
　　凡人之情不假饰而发于性贤者恒任其过而不肖者恒任其不及自先王之礼教行不及者恒苦其勉企而过者恒苦于抑而不得仲然是先王之礼教虽本于财成而就中而其意若在伸而不在抑。故夫人子之事亲生则致其养病则致其治殁则致其哀以为是无以加矣养而不巳而至于鬻子。治而不巳而至于割股。哀而不巳而至于庐墓。先王犹以为近于厚也而旌之。鬻子而无后。割股而伤生。庐墓而终身。至犯于生人之大训。然先王犹以为过而不以为罪也。陈于陵之不食其母。许世子之不尝药。原壤之歌。而宰予之欲短丧。彼固幸而免于一时之法。然圣贤之所以抉其微而刑之万世者。何严也。故夫律此而语彼而人子之于亲宁任其过可也。友人孝廉顾道通一日冠裳而谒予再拜肃容而有请曰吾二亲之弃不肖也实在壮先子北山笃行君□顾其名施远不能出里闬母何淑懿令人其教近不能出檐闼而是时不肖方□不敢以徼巨公长者而为之铭若表葢三十年如一日也计吾父母而在今岁当七十吾父母而七十不肖诚贫则必竭四方之醴齐醒盎以实吾觞。则必竭四方之殽胾膻芗以实吾俎。则必竭四方之贤士大夫歌诵叙记以实吾堂。而今悉巳矣。其所致而实觞俎者。度无以起吾父而荐之。而至于歌诵叙记。其文义之儁。足以时寄吾思。其美而传。足以嘘枯而骨肉而使之不朽。即先生其人也。不肖愿有请于先生予怪而语之夫所谓寿者黄耇骀背玄发儿齿之年而所以寿之者崇冈茂陵川升日至之语今举堂上之祝而致之冡中之陈母乃非当乎道通拜不巳曰先生义正吾无以夺先生虽然其必有以慰吾逝者于地下而寓吾思吾固谢不许道通之友曹生从傍说曰吾吴之俗薄者悬弧之宴子辙避亡胃脯酒浆责直以偿易箦而呼去捡橐装送葬之子哭往醉归墓木如拱博进易资孰与顾君之老而慕其父母乎即厚者多作佛事号为冥施浮屠黄冠是依是师斥其贝玑以驰京师购衔而旋冠其丰碑孰与顾君之知乞先生文以寄其慕者乎曹生之说云耳嗟夫顾君之所为请诚不经而吾之许诚滥顾有感于曹生之说似犹得夫先生之所厚。而窃附于鬻子割股而庐墓者。因为序而归之。 

　　【 写彷徨无巳之情怵然入肺】 

　　○赠大都督玉江杨公五十序 

　　王世贞 
　　烛之武有云臣之少也尚不如人今老矣余未尝不三复而叹其言以为人主坐视天下之才而使之老其过不在才也则又惜夫士之才少而当夫好老之主老而当夫好少之主终其身以穷也夫人主而诚能用其老。虽巳晚。然使夫握算却顾。敛其果势壮往之气。而收功于万全。要之乎非少年所希者。故夫秦一筴而明不胜蹇。再筴而信不胜剪。汉三筴而武贤不胜充国何以故其采谋愽而计绩悠也。吾友都督玉江杨公之少时以列校提一剑从军与岛倭角凡数十百战小战则小胜大战则大胜其积级自十以至万其积位自千户以至佥都督其积职自禆将以至大将葢不出十五年间。公既不爱其才以媚　人主。　人主亦不爱其官以雠公。而一旦中中山之箧用单辞罢归中外忧社稷而宝干城者求其端而不可得遇有警辄以公名上南劲则借而南北劲则借而北意若不可旦夕少去而　人主顾迟徊久之辄上辄报闻而公亦倦于世葢尝取其喑呜叱咤跃马而废千人者弱其窍而为啸歌峩岢之艑驾长风而破巨浪者苇而之乎一沼一屿计倪之书以治生穰苴之书以课臧获蒙恬之书以樊圃而其书或验或不验家亦渐以旁落公今年五十稍称病谢绝他事而其好宾客犹故于是其客若干人争为言以赠其言虽人人殊大要祝公之寿考而念公之尚壮而不见庸也独余以为谚有之函牛之鼎以烹鸡多汁则淡而不可食少汁则熬而不可熟葢器大而小用之则不宜也三秋之郊以见　上帝会九宾而享诸侯▲□光腾飞 
　　而后无舍鼎矣去今日公年日益进谋顾日益深有如人主下玺书寄以斧钺之任明信武贤之徒瞠乎让侯印公肘而不敢望也尚父鹰扬方叔壮猷缓之乎岁以待哉公谢曰不然子之言信美矣而非余任也昔李将军之孙与太史公善其叙数逐虏数废数起状历千百载而若新今吾幸及吾之身而善子又身得子之言而身读之其幸不綦大乎请书而张之壁 

　　【 曳影处匣中犹作龙吟文之沉激亦复如是】 

　　○奉襄王殿下序 

　　张居正 
　　今祝人主寿者曰万岁祝侯王者曰千岁夫人寿之不可几以千万稔矣而祝者咸愿之则世主侯王之与众庶异也夫物有便于巳则愿常有之无便于巳即一日不能相守日之中天也有目者待以视有足者待以行鸡三号延颈跂踵东面而晞无不愿万年有日者非爱之也恃赖焉故也五岳四渎之居于方隅也。兴云雨。胎宝藏。以给人之求。人莫不祷祀而祈福焉。利在焉故也。人主者日也侯王者岳渎也人主兼利天下天下无不愿以为吾侯王泽逮一国一国无不愿以为君故人主万岁则天下之人以万岁蒙其利矣侯王千岁则一国之人以千岁蒙其利矣故世之祝人主侯王者。莫不愿其千岁万岁。何者便于巳故也。非然者且为厉为孽。将诽讟之是承。何千万之有。襄之建国百年矣世济其德以屏翊　帝室至今王益有声江汉间居正自家食时闻王之贤未见也及过襄阳窃从下风望见颜色王天下之贤王也夫贤者使人爱而戴之便而安之居正窃闻太守□大夫言王虽处崇巨其自约结恒如处子士大夫过封内者无问知与不知必降接礼遇下客巳甚其惠民也渥而驭左右也甚严事涉有司即有司人百曲不罪也左右人虽百直犹不贷务在讪巳捡下以信有司之法故自太守以下至于编户之氓咸曰王有大惠于襄之吏民吏民靡有秋毫可以报塞者独愿王千岁有国以重惠襄之人。此之为德不直一手一足便之而巳夫渊深而鱼聚之林茂而鸟兽归焉诗曰投我以桃报我以李王所以投于襄之吏民者厚▲即此便为贤王 
　　矣非寿考祺福将安用报乎虽然窃有愿焉王亦知夫敖民之积粟者乎周人有敖氏者积粟盈囷足支数十年未足也而问贮积于啬夫啬夫曰子之积厚矣吾无以益子子而计子之所者慎用之而巳夫圭撮之不慎钟筥泄之钟筥之不慎尾闾泄之江海虽大也以奉漏卮则没世不能取盈焉我啬夫也吾告子以啬而巳夫神不可以骛用。啬之则凝。福不可以骤享。啬之则永。强不可以厚恃。啬之则坚。故圣人之言曰事天治人莫如啬王今年三十春秋矣计三十之于千岁也不犹积贮盈囷而始去其圭撮者乎王诚能少垂听于啬夫之论无轻用其年力之富以□神而思永则所谓千岁云者犹近言之也 

　　【 千岁万岁祝言耳却有一段确然名理奇藻焜耀耳目一新】 

　　○养生契 

　　汪道昆 
　　家大夫学道东海之上遇至人迁迁乎归大药可计日就也越十年而有难色禁勿谈即其技单其神王矣顾未艾而艾视夫人无异能焉母弟曰胡长公少为淮海大贾日饮而倾四坐为酒人雄夜归挟邪二八更待欲至奢也行年六十而始艾犹然甘酒而嬖御人夫养生莫善于家大人莫不善于舅氏两人者血气等盛筋力等强斑白淹速有差何相诡也黄庭君曰襄阳公多智人也故多思。多智多感。多思多劳。时而忽忽。时而营营。朝握发而夕稿矣。长公负盛气倜傥不羁游困而无以为家睚眦自若独亟呼酒召诸客曰来吾与公等饮耳或构叔氏因而窘辱长公人将不堪长公睚眦自若独亟呼酒召诸客曰来吾与公等饮耳其善自宽若此夫心劳则形易敝。逸则全。此其较也。襄阳公有弟同齿而黔首长公有少弟白首先之劳逸之征何论血气曼室曰固也予小子侗然者也孩若犊童若驹结发而受事若系匏瓜事毕若刍狗归而周游若麛鹿之适豊草居若斥鷃所息不越乎榆枋绝智屏思庶几乎浑沌氏之术乃今父母兄弟具在四十而见二毛敝无日矣何故哉黄庭君曰噫吾子过矣尔将以为绝智顾未能忘是非尔将以为屏思顾未能忘古昔惑且劳滋甚。谓养生何。轩辕氏有言母劳尔形母摇尔精乃可以长生尔默默尔冥冥尔无以坚白鸣其天全矣曼室曰固也舅氏不务重积左仪狄右丽姬劳之摇之何不用也顾行年六十而始艾宜无当于轩辕氏之言黄庭君曰不然请借佛为喻佛子以身事佛惟饮食男女为竞竞所谓持戒也戒则定。定则忘。未至于忘。犹知饮食男女在也忘则无酖毒无醍醐无甲兵无袵席诸漏尽矣是故具信心者戒。具深心者定。具解脱者忘。忘无心也。诸佛无漏。往往顺事而逆施之。不知所戒尚安事持。不知所持尚安事定。非解脱宁讵能乎。善乎管夷吾之论养生肆之而巳朝穆妄自轻而困子产邓析直以为圣人则长公之徒也何谓形何谓精曼室退而自失曰异哉舅氏沿波流登彼岸矣舅氏闻之喜举卮酒进嬖人修乐事如故 
　　▲湛于性命之言 

　　【 似属诙谐而映发养生妙义可翼道德黄庭】 

　　○荐履篇 

　　汪道昆 
　　戚将军之将南北也葢三朝今　上五年将军始艾人人谓将军都上将将中军壮而奉倭强而奉虏历二十年所无论珥貂纡土位极行间乃今介弟分麾息子分采至贵盛矣寿之日诸公卿使者若宾客毕集和门于时彤弓在悬列戟在御阍人在户谒者在庭和门开军乐阕谒者入白曰良月令朔。东岳降神。??马生将军。以卫社稷。今兹诸公卿使者。若宾客。幸得为将军寿。其命阍人入之。将军避席曰嘻余小子畴敢以犬马之年勤诸公卿使者。若宾客谒君出矣。其善为余小子辞者三。往先人夙有征中岁举余小子及余小子始受弓矢业巳不逮先人迄今五十之年其三四藐然孤矣舜五十而慕仲尼以至孝归之即余小子匪人无宁废终慕而任为寿一也　少主方向文学则犹东顾而睠孤臣言者盈庭终不以一眚而?????深诋臣光之齿浸长矣苐恐奄奄忽衰白无能以筋力答　主恩二也往余小子从事南北则故大司马若左司马实先后之比年虏称藩臣议者窃议兵弭两公谋国安不忘危方将部署畿辅之中置便宜之帅虏可柔则强干以尊上国不可则辨应以当率然有如匈奴一旦生心则奉天讨堂堂之师出矣两公怀嘉谋而不遑入告其将有所待乎信其议行余小子请先矢石不有吾身矣既而行者归养居者首丘余小子伥伥何之尚赖二三君子庶免颠越乃今罪状与年俱积不振且将日增尚安事寿三也谒君出矣其善为余小子辞焉谒者曰不然诸公卿之使至自阙下不达将安归车马客至四方不肃将安税将军其拜使者之辱进宾客而毕礼之若诸将材官则绍介而后入于是诸公卿之使寿以篚诸宾客之为寿者或以卮酒或以饶歌将军用谒者言户屦厪有存者谒者出乃召诸将材官脱有所陈其皆待命门外诸将材官自东南至者以负剑先谒者曰剑有说乎曰宝剑也。吴粤之敦剑者众矣。其所宝者有差。彼其上决浮云。下绝地纪。国之宝也。昔殷帝有三宝其一曰含光直之而莫得其形触之而莫得其际其斯为天下宝也往将军毕力南服。移师蓟门。奉倭倭平。奉虏虏格譬则硎之始发千里无留行犹国宝也及其亲辇毂。薄风霆铄以危言淬以多口间以逆节齿以大軱今而后服若含光无形无际宝之上也请以是寿将军谒者曰善哉即得请其归桃氏其自西北至者效良马以先谒者曰马恶乎良对曰天下马也。空冀北而始得之。彼其骋康庄。中规矩。其步工矣。其犹国之良乎。乃若驰九折。历羊肠。无险无夷。若灭若没。其斯为天下马也。始将军在事时而浙江时而闽海时而蓟门视国都直历块耳其谁曰不良久之则周道阨于大行足跤跤且却矣乃今抑腾骧安皁枥踠余力范驰驱视险若夷飘忽灭没良以天下固其所也请以是寿将军谒者曰善哉即得请其归圉氏其自燕赵至者聚族而进曰军中无以为戏请先鬬鸡谒者曰鬬鸡何为也对曰小人之扰是鸡也。葢尝从纪渻子受方。旬日而虚憍。旬日而应向。又旬日而德全矣。似木鸡矣。走敌矣。始将军之决策制胜气勃勃自如既而人或求多不忘守胜犹应之也乃今行有不得亦惟反巳以求全木德王矣无敌矣请以是戏将军凭轼而寓目焉小可喻大皆是物也谒□曰善哉即得请其归罗氏其后左司马之使自新都至使者束书加履特达于庭稽首致辞曰主人敬问将军将军幸无恙主人有事子舍谨发一介之使为寿将军僻远无以结足下驩辱使者荐将军履将军膝席曰幸甚荐履云何对曰使者受命主人矣在易之丈人。在诗之元老。太公居之。武功既成。无虑百岁。周公赐太公履。俾得专征。泱泱大风。至今为烈。此太公所以表东海也。履而赤者何对曰周公之居成功。终不以跋疐而失几几。卒之上下胥应而诵赤舄者不衰。将军东人观二公?????矣。往将军所就业具在。盛年繇艾以为阶。齿太公差近其率太公之履光辅少主以承天休其奉周公以周旋卒保无瑕以令终始则主人之上愿也于是将军西向纳履曰嘻余小子敢不拜左司马之赐庶无得罪于先民使者申言。曰主人有弟寓使者言席将军宠灵病良巳自今废章句断桮桊异日者挟诸剑客鬬鸡走马从将军出猎渤海之东愿取东胡头饮将军为寿将军顾谓谒▲天而非□总得气色 
　　者曰次公当至其饬桃氏圉氏罗氏待之遏者唯唯 

　　【 庄而雅壮而和开阖变化整次有法足称奇丽】 

　　○寿琅琊王闲仲先生六十序 

　　陈继儒 
　　琅琊王长公司寇次公奉常文苑代兴学士大夫拟于眉山两苏氏而闲仲以朿发知名早九试辄冠军海内传诵其文不去口曰凤麟衣钵定属此君甲午繇明经中北闱榜司寇奉常已前逝而独王文肃公父子奇重之操木天贵人相待逡廵三十载数奇不前谒选宪幕竟归识者相为慨然而余独笑曰闲仲□举大有识夫以闲仲卓斚命世才俯首而攻时调扛日?折弄丸何所施而不可苐精爽稍稍非昔矣即与子彦褰裳匍匐而就计偕马背续残梦蜗角战虚名闲仲其能忍此否。琅琊司马以来连圭迭笏长戟高幡门庭世世不乏而身称老孝廉又称老参军谒御史大夫局???目?折腰需郎官太守俸归饱妻孥抑何卑也又何惫也闲仲其能忍此否。今闲仲置身于不潜不见若夷若惠之间先世之万轴牙签付之子彦法书名画金石鼎彝付之子彦弄幼儿躭著述雄文大篇长歌细律皆综核故实描写情形不妄袭一字不泛置一词刻成摄月楼稿悉飜两先生杼柚而欝欝芊芊之气自觉其秀而可传□两先生未及见之耳子彦美少年精娴经术通达国体捡戒舍人见每以溷吏庭旁猎户外事为可耻闲仲父子相师更有重于公西华之朋友处者家风如是岂必抛晚景之桑榆而就出山之小草哉往者琅琊诸君或跌宕少年场或驰逐大人游或谈宗或谈气节性命瞠目甚口□名者尾而随之予独窥闲仲口无流涎两眉端亦绝无栩栩羡色卿用卿法我用我法卓识玄览早巳觉于玄黄未血之先进不倚氷山。退不堕火宅。邺侯书。仲长园。陶令田。步兵酒。造化悉扄而留之以待闲仲。即眉山苏氏父子。未必享此太平清乐也。自今以始左手呼渊季。右手挽子颙。晞秋发之披肩。沐朝霞之掬面。优哉游哉。但解富有日新。以储摄月楼著作而巳。余曩与闲仲颇自负丙午即向白石山前补百毳衲炊三足铛齁齁作瞌睡汉久矣闲仲能来一访我乎我将斫鲈撷莼起为闲仲寿叹旧好之晨星顾新髭之如雪三百枯棊十千美酒即信宿流连犹恨晚也居然成二老。来往亦风流。杜少陵此诗。得无为我两人设耶。世路悠悠。则请付之洗耳。 

　　【 风流逸宕】 

　　○寿杨太公七十序 

　　陈继儒 
　　侍御杨公之按吴越也其率属以推诚任素为主其督盐策以宽商恤灶为主其调朝野之局以涣小羣萃大羣化异为同为主濒行之日松父老堵而告口吾侪百日中若不知有侍御临郡者既行而见绘像者拥门执香者导涂而后知有侍御在也侍御为谁曰楚杨公所居何地曰古武陵桃源父为谁曰太公七十矣积学贡于乡以子贵封矣其孙弱冠成进士矣父老曰汝何从知之陈子曰侍御尝顾余草堂征文为寿具言太公恢疏魁岸嵚■〈山奇〉磊落人也束发攻文章蹭蹬场屋以老性不喜治生产而好为人脱急缓祸不责人报不使人知其慷慨赴义徒步跃马虽老雨甚风莫能遮止侍御公初为长安令经营满咸阳者至不避鬼矢鼎镬太公闻而笑曰儿得我骨文弱贾勇游太华峩眉归又笑曰孙得我胆葢少而授书长而教以忠孝廉洁廪廪然惟居盈处亢之是惧今立　朝居乡一切以婴儿真性处之父子祖孙之间间且觞则觞奕则奕歌则歌宛然牵衣索果绕膝分甘时也夫五伦之中。兄弟狎则傲。朋友喋则渎。妇子嘻则索。惟君臣主泰。而父子主和。公西华父子所谓朋友处者也。然章甫束带趋庙立朝之重典。孔子不他与而与公西华氏。曾子之养亲也如事严主烈君。然援木击之有顷始苏。子闻之愀然不乐曰参乎来勿内也。繇此观之人子岂必拘??佥心枣缩之为孝也哉。尝读文弱之记曰山水之奇以曲而生直而散余谓孩提之乐以直而生曲而散彼其干啼湿哭饥嗔饱喜此真性情也縳笋以为舆执芰以为葢文襁锦裆呵口?殿而前导之曰官且至此真功名也老人坐绳床子孙擘枣捧罂拥项而进之口不及受喷而流涎傞傞歌舞以为乐此真礼乐也后世出就外传而孝始文。入就仕途而孝始曲。跣上堂跪斟羹三时百拜而奏酒食。意非不善。礼非不庄也。然而君子有不贵焉者。谓其非真也。□□□真有家庭之乐者无如武陵杨氏父子祖孙岂特如朋友且嬉嬉如真婴儿矣太公与龙君御先生善君御倾天下知名之士客至太公亦为具主礼近得陈氏废圃行且结茆编竹如▲啼笑在吕 
　　篱落村墟文弱治一舟奉太公渔钓其中而侍御公又以使竣还里门进无隐忠退无隐恨所谈非经世则出世所乐非好山好水则异人异书趋操若一心雍睦类三代不知畴为父而畴为子也畴为祖而畴为孙也畴为贵而畴为贱畴为老而畴为少也则太和吉祥之至也非得之太公也。取浆而仆。王?大雏而啼葢楚人老莱氏之故态也亦非得之老莱氏也。黄发垂髫。怡然自乐葢武陵桃源之遗俗也亦非得之桃源也。孝弟之乐不知足之蹈之手之舞之葢孔孟邹鲁之家法也而又何疑于杨氏之父子祖孙。请以此为太公寿。 

　　【 融融泄泄真婴孺光景不啻置身□□时】 

　　明文霱卷之七

●明文霱卷之八 

　　武林刘士鏻羽石父评选 

　　序八 
　　记一 

　　◆序八 

　　奉寿许石城太夫人八十序 
　　姚母六十诗序 
　　邢母朱太恭人序 
　　许母张太孺人序 
　　寿李于鳞太夫人序 
　　寿史母序 
　　张母八十序 
　　王孟夙母魏孺人六十序 
　　吴母汪孺人寿序 
　　程母汪孺人寿序 
　　祝何太君八十寿序 
　　方母八十序 

　　○奉寿许石城太夫人八十序 

　　何良俊 
　　予友许石城先生葢有寿母云石城官南京尚宝司卿辄弃去曰吾有母年渐高矣不能养即使新妇辈治甘旨或不谨其中裙厕褕令他辈浣治其人少有訾沮不顺适皆伤太夫人心政使吾母寿百岁。人子一日不废养。亦二十年耳。吾龌龊利升斗奉禄。何谓哉。先生归又三年太夫人年巳八十适东海何良俊承乏南京翰林院孔目先生之弟子若干人诣良俊所乞一言为太夫人寿良俊曰石城何谓哉方石城去官时予家居闻当事有不乐石城者被以浮议遂不起良俊观近代人有两等。其一强直有口。喜谈说当代。稍不合即肆意刺讥。其言亦便巧易售。一时人品高下。视以为升沉。虽贵势人犹惮畏之。如茹物不下须吐去耳。其一自度不能加人。遂甘心下之。媕妸琐尾。仅如妇寺。苟于得车。不论所餂。故当路亦喜为推毂。予观石城无是二者其曷能处今之世哉石城葢愿悫人予方冠即与石城交尝升堂拜亲故得识其尊君摄泉公且知太夫人贤摄泉公亦愿悫人然不胶滞雅有风度审音识曲善为乐方性好登览或时情与境会即口占为小诗摄泉公同时留都有两先生曰大司冠东桥顾公太仆卿石亭陈公与摄泉公友二先生以文章名海内南中士苟游心艺文者每至留都首谒二先生退必见公公又喜客乐与四方贤俊通好故常下榻以待前所谓首□二先生退必见公者予尝数造公见客尝满□□泉公与石城出侍客相与论说古今评校当代文章士得失从晨起至夕初不内顾而中厨治肴蔌供具每视客高下以为隆杀皆精腆予以是知太夫人贤故石城名德渐升遂举会试第一历选部正郎陶铸天下荐绅士出以宪臣董学政入为名卿所在有声绩人以为本之皆摄泉与太夫人贤也方石城去官时至今留都人犹传太夫人语太夫人曰自吾归许氏。见汝家世素清白。汝父敦尚风义。不屑屑重财货。汝又数从长者游。得闻前辈节槩。或庶几必不为苟且一切之行。但汝叨　朝廷名爵至重。今未有尺寸报塞。即退处里巷。汝何以称焉。然吾意使汝立　朝处官。果能不恤私。不顾毁誉得失。不仗贵势。必欲与　朝廷长厚风俗。荐进善类。使百司得职。吾虽躬自执勤。与婢使杂作。吾犹不悔。苟汝但利奉禄。守廉隅。修名广交。旦夕冀得一迁转。沾沾自喜。若流俗人所为。其于去就。无益于数。则不若朝暮在吾膝前。持一杯羮进吾。得子母相保者善也。留都人以为太夫人之见若此其于贵贱富贫葢旦暮视之也故宜太夫人寿予以为▲绝处逢生 
　　非独太夫人贤也向使石城家居时或有毫发濡忍不自快则太夫人必不乐今太夫人乐予以是知石城于贵贱贫富葢亦若旦暮视之也然予自到留都来见石城常谢客不时出行予以为石城于荣辱是非之际尚犹有封昔潘安仁赋闲居以膝下色养为拙者之政其序洛阳之胜甚辨既而曰太夫人御板舆升轾轩远览王畿近周家园予每读其文洒然乐之以为安仁葢最善奉母者也今石城不时出行。无乃所谓入而更藏者耶。仲尼曰无出而阳。无入而藏。▲□转入□题 
　　故吾愿石城之鞭其后也。且金陵近境若牛头摄山诸峯□远则三茅山古称多仙灵窟宅安知不有女偊容城之辈往来其中石城尝试往来求焉尚庶几遇之或者得圣人之道以进太夫人则太大人长生之算自今日方始八十岁当一筹耳安能块然处寰中守□人细故哉。石城倘有意焉予即为君设驾矣 

　　【 □宕□□不假断飙激浪而演迤纡絗尽成波文绮谷】 

　　○姚母六十诗序 

　　王维桢 
　　侍御姚子一日过予舍予坐姚子姚子从容问予曰夫诗者何也曰志也言之而动人之志者也言喜则跃言怒则愤言美则改容言苦则口咨鼻酸不能巳巳故曰诗可以兴又曰序者何也夫序理也诸家语各自出犂然杂置序者整齐之约繁总要明其旨归诗三百篇得卜氏序之三百篇一轨也姚子蹶然起坐再拜致词曰昔在丁未母游年六十诸与孤交者居多才士皆为母诗之顾独序无今先生曰序理也愿有以理之姚子即持诗观予尽读之则口咨鼻酸不能巳巳夫母年六十也葢苦哉六十春秋者云游当与其君子姚贡士背也纔二十九岁耳侍御君兄弟皆幼而又无厚产游伤之绝乃苏巳奋曰吾且振姚氏后竟不令逝者灭无闻乃力自作家给费视诸子独侍御君异督令学举子业及岁甲辰予举侍御君为进士母游业年五十七矣昼不踰阈夜不休绩葢五十七年如一日也苦哉苦哉凡此皆具在诗中足动人而侍御言尤悉焉王子曰予感姚母事乃因稽古人之迹而明其志云昔豫让尝事智伯氏矣智伯亡让为报仇毁形变声卒与同亡乃巳此非谓贞士奇节耶程婴为赵朔客则朔其主也下宫之难婴不能与乃抱孤儿匿山中何其怯也其后赵孤长复为赵氏立后乃知婴弗与者审所重在此也设婴与下宫。则赵孤绝。即博虗声奚益哉。让所为必亡者。智氏无后。图所为报智氏者不得。一亡足偿之矣。故让为必亡者非独勇也无地也婴弗亡者非独怯也欲有所立之也夫臣事主妻事夫其义何异哉姚贡士卒游第痛甚不与俱竟能成侍御君振姚氏后令贡士名扬则程婴之志丈夫之概也顾今诗中则莫有发此者予故征取与比类焉今士谈奇慕节者曰吾诚不爱吾身。遂径往不顾。卒或颠踣自陨。尺寸未竖。此匹夫匹妇决一朝之愤自填沟渎者为耳。于视姚母不可同日论矣。夫爱生与轻生殊途。然皆非也。苟得所处则皆是也。若姚母者以太史公法论之。得称曰是。然其识深远矣。 

　　【 先生文多整暇此更高劲严峭名论不磨】 

　　○邢母朱太恭人序 

　　李攀龙 
　　人勿论不得其父母即得其父母非久也无以子也太恭人之有以子也程番公以良二千石出守程番长官咸用命称共理之臣上以赞　朝廷柔远能迩下以和锥结侏离之俗以息恩绥祉植本立慈孰使太恭人有今日者非程番公乎太恭人之有以子也且二十年也勿论不得于所为舅姑即得于所舅姑非久也无以妇也太恭人之有以妇也巩昌公为郡理官治陇以西狱治也按部使者檄而治河以西之▲奇峰突起 
　　狱逖矣羌胡杂治之治也所尝平反至生祠诸郡中比子冯野王之为人肃肃在堂雍雍在阃作邦作对以迓程番公无违之命以正抱哺并倨之风孰使太恭人有今日者非巩昌公乎勿论不得于其君子即得于其君子非久也无以为家也太恭人之有以为家也则赠中丞公者业巳游诸国中矣太恭人则曰君弱冠握手天下士非慷慨慕义以托于长者斯士必以齿易之士以齿易之斯三损日至。三损日至终无成名矣。既年公葢俨然若出于世家公卿之冑也褒然又若在偕计中不得于宗伯之荐列也而士无敢以齿易之矣外有伐木和平之友斯内有鸡鸣静好之妇刑于寡妻庇其伉俪孰使太恭人有今日者非赠中丞公乎太恭人之有以妇与有以为家也且二十年也可以无得于其父母若所为舅姑与所为家也不可以无得于其子即得于其子非久无以毋也太恭人之有以毋也中丞公之为诸生则谓之曰何以异尔父之为国子慷慨慕义以托于长者士不得以齿易之也及以进士为真定尹又谓之曰何以毕尔外王父为程番哉裁守就令裁夷就华以我自视以尔视民无不得也以真定尹为御史又谓之曰父母之不得则师法之师法之不得则弹压之过此攘臂而仍之不可知巳公既为御史按部畿内庚戌之役即斥堠无不至刍荛无不具也以御史为廷尉又谓之曰何以异尔王父为巩昌理时郡理官所为当御史台当也御史台所为当廷尉当也公在廷尉无论丞相九卿凡莅二都文无害矣今之中丞以督部刺史在外为台主者不下数十人其内领御史受公卿章奏以贰大夫者纔一二人耳终不遗力而让位矣公三年于此即　天子威重之臣也太恭人不知也所知者中丞公为诸生无以异于赠君之游国子中为真定无以异于外王父之为程番守为御史廷尉无以异于王父之为巩昌理官时耳士无废业虽劳而善心生焉邑不以为令毋得以为子乎即使御史廷尉不当太恭人意恐不能从中丞公毕正腊也又孰使太恭人有今日者非中丞公乎太恭人之得其子以毋也又且四十年也二十年程番之子。又二十年巩昌之妇。而赠中丞之妻。又四十年中丞之母。太恭人八十年于此其在巩昌公家无以异程番公家其视中丞公无以异赠中丞公故其于八十犹掇之也然而不得于其父母舅姑若其君子与子而不可不得于今日也　圣天子四十年于此矣勿论太恭人免于葛儡仳离之难即使中丞公值更张之运急绝无施又不则在忌讳之朝膏泽不下又不则处滋彰之世好生未洽何以一令长擢御史迁廷尉以及中丞无患也向使中丞公有一日之患以为太恭人忧其以八十年于此者何可知哉　圣天子四十年于此。即太恭人八十年于此。尧舜在位。民不夭札。是予所谓不得于父母舅姑若其君子与子而不可不得于今日者也母家在昌邑邑令陈希南氏为予言母如此程番公名琎巩昌公名瓘赠中丞公名时举中丞公名尚简因以见昌邑多君子矣 

　　【 十乘蟠胸五山戴首出其掌跖可使泰华首山蹋离为二】 

　　○许母张太孺人序 

　　李攀龙 
　　余弱冠时吾党士葢多从殿卿游矣则殿卿乃三顾余庐中信宿与言天下事握手不置也吾党士至相谓曰久不见殿卿何至与李生友哉李生狂生也人皆以余为狂生葢殿卿谓余非狂生云余与殿卿读书负郭穷巷不能视家生产落落羁身乡挍内占毕业为之俊杰相命以好古多所传外家之语慕左氏司马子长文辞与世枘凿不相入日月省试有司伎不能称既禀室家嗷嗷视一弟子员如匏瓜矣余复▲千古有两快事对得意之古书与不得意之穷交也有心哉 
　　每过殿卿即纵酒谈笑上嘉版筑屠钓之遇下及射钩赎骖之役苟富贵无相忘也仰屋窃叹重悲昔人盛年功名扼腕之间无不志在千里计未使吾党知也太孺人从旁观之乃亟为殿卿言向从儿游者无豪易高也此人亦孤贫泥淖中意若扬去才乃太常儿急之勿失此人哉彼不知李生。奚为知若也。殿卿亦言陆沈于俗使无皭皭之行遘会崛起泽大流施而人莫知我所为生不及儿。明精渊识矫矫逸气巍如泰山不可动活如百川不可御儿不及生也。太孺▲恍惚欲覩 
　　人中岁寡居日夜竢一子有建立时俨无愉色即从游士数来殿卿又往往辍牍迎之终日不得下帷诵太孺人始犹对客佯为呵责殿卿者久之从游士复不谢绝太孺人则扃钥持门户盛气厉辞鞅鞅去诸子矣以故殿卿无择交向令穷困时有所失私昵乃今何能不惫精神降体貌以事未尝知巳者对坐以目无可与语彼我扞蔽动及贿食田舍琐尾鄙倍盈耳黾勉答问一言不相应即忸怩作尘状以恫衷疑我稍厌复谓无故人情引衣起走恶声载路是不以忧太孺人乎余往过殿卿则鞅鞅去者瞰余又相谓太孺人顾奈何内狂生也。余尚记忆殿卿自肥子来持进不满千钱太孺人命给予夜读值膏数升遗之余至今耿耿东壁余光念哀王孙而进食意无巳时又殿卿于我无论沬湿相昫濡即上书张中丞府中相推第身自贱士乃手援我殿卿岂自知后时乃至今也太孺人虽年八十乎然殿卿巳着国士名大锡母矣即有忧生之嗟惧不先鼎食尔太孺人于余有知兴之感在殿卿顾久下人哉时又何可为也余犹及复儿孩提时薛家妇抱子矣襁褓相籍太孺人抚育三世而处其慈又皆秀发孺慕悦人志意斯称吉祥善事乎 

　　【 将贫交母□庭除慰籍私情写得烨烨如生宛然龙门再来】 

　　○寿李于鳞太夫人序 

　　王世贞 
　　历下有李生者治毛氏诗释褐尚书刑部郎李生能为古文辞奇士也与予好至燕间语及巳曩所以贫状与太夫人事未尝不簌簌涕下也李生之言曰某也九岁而背先君子二弟方呱呱葢是时先君子先巳娶有子云太夫人为后室而祖母杨老而昵前子愳某辈长产当瓜分以薄而觊我太夫人之易向也我太夫人日夜抱诸孤泣曰天乎吾乃爱旦夕命哉即二三子之胥颠踬无以报地下于是自誓洁朿不一问户外事而侍祖母杨益共谨如新妇时葢八年杨圽而前子以眤故稍荡其业益恨有某辈也太夫人重叹泣曰天乎其终忍绝李氏哉乃废箸出僦金田可粥者二十租踰年仅十租而又坐贷息故废箸徙僦学旁舍贫益甚于是某渐长稍稍取遗书读之太夫人工力作女红絣澼浣二弱弟则为人佣保给之葢母子更命并日食也日予谬从有司荐乙巳之岁请告归故里中具冠服率二弟拜堂下置酒愿得奉顷刻欢太夫人顾愀然不乐罢酒久之乃念二君子与贫时尔予问李生言而悲之且私以识太夫人砺节和行顺拂而甘苦有丈夫气焉亡何生复来谓予曰太夫人今五十而加七诞辰近矣某谓鲜所当意者而得子之一言为寿何如予曰子之寿太夫人也将盛冠服邪曰然致水陆旨甘修髓邪曰然办服饰率若妇暨二弟诸孙列前后邪曰然然则太夫人亦若乙巳之愀然者尔李生色恐不复对曰毋恐也子曩昔第而归。他亡自树见。太夫人愳子之沃而志瘠也。佚易思也故戚夫谓为子戚耳子距今服官。恪砥行谊。而博古善文辞。修先君子业而廓大之。太夫人庸戚邪。且太夫人贤者也其不以人情病人理固矣于是李生色少解而予又前告之曰未既也子盍益勉焉子之造与太夫人之寿。日进高明融显。海内称李母与孟母并。毋论河东氏焉。予岁得文寿之不然而子官且更高产更厚岁时伏腊穷数道力考钟鼓纡玉曳紫县官俯谒如家人礼为寿而太夫人愀然自若也子以为孝乎哉李生悚然起拜归而语太夫人太夫人曰善 

　　【 委宛笃至态度翩跹】 

　　○寿史母序 

　　徐渭 
　　予尝论水于客孰难易客曰溪涧难河海易何居客曰溪涧之水束以两厓齿以白石广不踰丈深不满尺鲋不得掉跋者惟蛭河海则不然际天极地出日入月万宝瓌瑰虬蛟等蠛取者无穷用亦不竭由斯言之宁不溪涧难而河海易耶予曰是则然矣当夫震风鼓天。秋潦不止。一蚁穿穴。百堤为毁。泛泥汨沙。旬昼未泚。冯夷阳侯。袖手莫计。而溪与涧也。澄湛细流。朗昭玄晳。规矩尺寸。易为小饬。即有微摇。旋起旋息。当此之时。水之难也。属之溪涧乎。抑属之河海乎。其在人也亦然。故卜子夏田子方鲁仲连诸人取于世也少故自守也恒有余故鲜所疵颣孟尝春申平原信陵用于物也弘故其于检也常若有所不及苟及焉则非情矣故人得而指其瑕其于女子妇人也亦然。故陶侃之母贫约无他营也截发剉藁以易其供以给其秣茹蘗食荼事非有多于训其子也故曰易把寡妇清之以一嫠也而驭万镒奴千指乃无有溢德致礼万乘故曰难其在今也亦然。史恭人之偶▲步步生莲 
　　少卿公也少卿之绩比隆四君宜其溢且瑕也而恭人居其内天下之贤少卿自存至亡无或异口其勖孤之遗久而后司隶于朝也恭人居其上天下之贤司隶自髫至冑无或异口故史氏之先贞女称烈犹涧之有沚也故曰易也恭人检约而无溢德犹海之绝澜也故曰难也其于寿也亦然他人寡应而虑省皓首也而耳与目犹聪明。手足无所苦。易也。恭人日酬百月酬千岁酬者千而十今年若干矣而犹耳目聪明。手足无所苦。难也。难固足贺也亦因是以知其长也。 

　　【 砰渹漰湃中仍自潆洄澜漪此之为难】 

　　○张母八十序 

　　徐渭 
　　始吾与子锡子文辈居相近也子锡伯兄将军曰子仪者暨两弟并来就与家塾稍后而子锡子文乃与予同挟策而翔并髫也两家兄弟无一日不三四至竹马裲裆一趋而到门葢自屋畔庵左抵卫署右衢数百步间风尘缕缕昏一巷皆吾数童子所蹴踏也而予与二张即髫占对属文稍稍惊座客名一时娱起郡中而太君者与其太公并拊而怜爱之至则啖以粔籹餦餭或出果饵入袖中戏剧而蓬垢则为栉沐绽则为针纫澣熨不惮细琐而阀固将军也备戎物或弄剑槊拾而引弓相与牵枥马不辔而驰且射卫墀道中超台级至堕跌损坏而母终爱之不色愠亦不甚禁诟两儿子意若期以阔远不屑屑事儿女束箝者数十年来二张者薄俗学为诗人四方知之宾至盈座吟啸酒盏间无虚夜而予顾逡巡庠序中庶几一飞而屡坠既乃触网罟谢去其巾衫益一意于颓放时时复从二张游而太君益为治俎脯酿黍秫教饬诸妇毋违夫子意人或问之太君曰顾人家于人伦天理中。无大亏欠耳。至富贵会有尽时。两儿子若其交侪辈中所驰。宜不与彼较短长也。噫鸣鸠称君子之寿不以其用心专一耶太君数十年中视其子与吾辈如一日予与吾辈所履有不同而太君者自小时啖果饵以来至今为治俎脯之日无不同故太君者当其被戴笄珥则女妇俦也及问其中则鸣鸠之君子意者其莫过矣此不可以卜太君之不短耶及是太君年八十矣交太君之子辈今　操笔以颂某唯唯巳则颂曰某诚自弃。不能如淮阴钓徒。持千金以报漂母饭。天如有意于吾辈。其令吾辈更颂太君。如今日者四十年。以少报太君啖果饵治俎脯与酿之德也。 

　　【 墨质坚古艳而能幽】 

　　○王孟夙母魏孺人六十序 

　　归子慕 
　　礼之行也。必本于情。情生而文生。文生而礼成。不本于情徒举故事驱一世之人以虚文为不得巳君子伤之夫人之于子慕表姊也然而子慕之生也三十有五年矣未尝一见姊姊之夫子为先达历郎署为郡守归于乡里比其谢世也犹未知其须眉相貌之何似然则与行道之人奚以异虽然子慕之得交于夫人之子孟夙则有年矣久而益亲子慕终不以姊为问而孟夙之执甥礼愈恭子慕常有踧踖不自安之意夫与人为甥舅。至欲以舅自处。而踧踖不自安。知有友不知有姊其于友谊为无失矣而于姊不免于薄昆弟也。朋友之交也。举其一废其一。岂所谓并行而不悖者哉。岁之丁酉夫人春秋六十子慕始得奉觞为夫人寿历阶逡廵却立者再私念曰今日之为寿也。而以姊之故也。于情微。今日之为寿也。而以朋友之母也。于情笃。从姊乎。从朋友之母乎。曰从朋友之母又念曰今日之为寿也。而徒以朋友之母也。夫人未必引而进之。今日之为寿也。而以姊之故也。▲□礼之□可与□礼 
　　因得以觌夫人之貌。从姊乎。从朋友之母乎。曰从姊于是以兄弟之礼见君子谓是举也贤贤而亲亲。本于情。合于礼。异乎世之为寿者矣。 

　　【 以义起礼以情生文居然名通】 

　　○吴母汪孺人寿序 

　　利瓦伊桢 
　　余渡淮而南诵新安吴氏五凤者时时在耳五凤于余无素而所知交每值其家庆事则欣然道之五凤母汪孺人初度从子汪惇性为余同榜立伯比部从孙属余修祝者之辞巳而余友潘景升樨恭复来言不腆兄弟皆有父大耋五凤征文为寿无言不雠必使君之言可以美报葢孺人君子中书公举六子命之以凤长者蚤世人因称五凤云则请以五凤寿古人有言凤生五雏长于南郭君子康宁身悦荣乐焉有子荣乐而不以奉母者乎可以寿矣神鸟五色凤凰为主集于王谷使君得所焉有福其君而其亲不同焉皆得者乎可以寿矣凤不食生虫不履生草至德之世不刳胎剖卵则至上则天枢得鹑火明雷霆不作下则鸟不獝草木不摇无水旱昆虫之灾无凶饥妖孽之疾其为瑞也大矣焉有为世瑞而亲不为人瑞者可以寿矣凤凰秋秋其声若箫乐帝之心采嶰谷之竹制管以听凤鸣为六律六吕奏六英则凤鼓翼舞箫韶九成则凤来仪何以故和故也焉有心和气和形和而亲心不底豫者乎可以寿矣非梧桐不集而又琼枝百仞以为栖非醴泉不饮非竹实不食而又璆琳琅玕以为实食有质饮有仪游必择所饥不妄下焉有善自养而母不就养无方者乎可以寿矣且非直其子也孺人固自有之耉造德不降我则鸣鸟不闻矧曰其有能格轩辕之丘丹穴之山广都之野旃涂轩渠之邦荒远不可究诘至于泽至于门至于庭巢阿阁而讙树留以司晨德弥精所至弥近也孺人凤以为畜居而生乳遐不黄耉可以寿矣西王母上药九色凤脑次药白凤之膏弄玉乘凤而飞西方卫罗国纪瑛与凤共处此皆女妇之以凤仙者也可以寿矣两潘生哂曰使君所称引真凤耳五子人而凤者也无乃非伦乎将无使人若刘道隆向谢超宗求见异物乎夫人凤古故有之孔子弟子从者五人子路勇子贡知曾子孝颜子仁子张式老子见而叹此凤鸟之象也谓其戴仁膺义负礼向智蹈信也王氏门中优者为凤而无定名崔仲文魏景义薛元敬之属父子兄弟比德于凤至再至三威凤一羽。足以见其五德。以余所闻吴氏五子。即不敢比孔子之徒。庶几三氏矣。徐陵王远知之母梦凤集身而得令子懿氏妻敬仲其妻占之曰凤凰于飞和鸣锵锵孺人以五凤为子天所锺美梦卜是征岂偶也哉且夫公之官中书也。则所谓凤池也。凤阙凤阁之类也。其勑封孺人也。则所谓凤诰也。凤衔书授玺之类也。五子奚必九苞六像而谓之凤。必九苞六像而谓之凤。是公输石季龙之刻木。为观而巳。集弦之胶。连金之泥。为诞而巳。阿房之竹。为虚愿而巳。昔者楚人▲裙□凤事连类以尽其余 
　　掘山鸡路人问何鸟绐之凤也请买千金欲以献王王召赐之十倍贵其意耳不在物辛缮隐居华阴有异鸟集其槐众以为凤蔡衡曰色多赤者凤多青者鸾多黄者鹓雏多紫者鷟鸑多白者鹄此鸟多青鸾也辟缮不就贵其实耳不在名余以五凤为五凤母寿贵其意五凤自为母寿贵其实此两得之数也。两生曰使君言辩矣于寿何居少昊以凤鸟为历正历逾百年皇谈驾六凤出治三百五十岁娲皇受凤图作都良管以一天下之音作班管以合日月星辰补天立极神化七十今　天子御万年之历上有　太皇太后下有　皇太孙四世一朝含生之伦长养靡穷过少昊皇谈娲皇远甚羽虫三百六十而凤为之长于文明鸟为□□□□□圣人作而万物覩其象亦然孺人母子□□□圣明世跻仁寿　皇母寿于上寿母从于下受兹介福于其王母即五凤子孙勿替引之矣孺人寿何可量也余又闻孝弟之至通于神明则凤凰巢。得凤之象一则过之。二则下之。三则春秋就之。四则四时下之。五则终身居之。五凤善事母。格于皇天。真凤将实临焉。于以寿孺人何难之有。两生曰此其说大而非夸典而可循审如是吾其以孺人为天老以五子为离珠题吾里曰凤凰里目吾郡曰东方君子之国 

　　【 吸沆瀣于风穴濯羽衣于天池览辉翔集翱游林薮不止为岐麓之观】 

　　○程母汪孺人寿序 

　　利瓦伊桢 
　　程母汪孺人其父次公以长者称其舅观察以良吏称其夫孝廉以文苑称其子从伸有声黉序间二孙瑶环瑜珥称其家儿而孺人年七十矣从伸过余而请曰人孰无母当其始生之日率子妇承筐篚具鼎烹盛歌舞帣鞴鞠■〈月〈氶上巴下〉〉奉觞上寿数起而巳母氏女士也于书无所不窥凡世俗所为礼无当其意者小子不敏欲得先生文以佐读庶慰母心余曰有是哉子举母之生平而按之古人书合者置辞焉曰母生而慧颖好读书外王父止之此男子事对曰夫书岂专为男子设哉前言往行鉴戒俱备修身齐家女正位乎内男正位乎外其责均耳外王父不能难别置凈室陈书其中诸弟自塾归属之口授数年而经史骚选无不成诵奉以周旋举动容止不失常节余曰善此曹惠班愽学。二崔母览书传通九经百家言。宣文君愽周官。徐淑动合礼仪言成规矩也。外王父素封遣女甚丰母归蜚襳垂髾文谷华袿先君不悦谓母若读书知有汉文帝乎曰然集上书囊为殿帷所幸慎夫人衣不曳地天子且然而况士庶母曰恐君以简陋为嫌不可媟嫚见诚如君言幸舍之一如田家妇装余曰善此孟光之去绮缟粉墨椎髻布衣掺作而前。桓少君屏侍从服餙挽鹿车提瓮行汲。而马伦慕效之也。归未踰月先君闻王太史授徒云间将往受业难母不欲行母闻而办装劝驾奈何以帷廧之爱妨君大业余曰善此齐姜不以怀安败名。乐羊子妻引刀断织夫还终业。吕荣流涕进规寻师远学也。先君举于乡而艰于嗣母择宜子者以进曰阳以愽施为德阴以不专为义　后先进五姬分当夕之御而后有小子余曰善此赵姬下季隗。宋鲍女宗士宜有贰也。小子生二月无禄先君即世母发胸击心爵踊不内勺饮者七日且相从地下家人仓皇莫知计所出母徐起而谢诸姊姒亲党曰夫君不绝如线者以此孤我死则何恃焉等死耳以孤全而归之死未晚也女嫁从夫夫死从子儿在如夫在焉岁饥斗米万钱母饭脱粟而市肉啖乳儿者母令乳薄伤儿余曰善此敬姜不以夜哭穆伯。而梁寡高行不忍幼弱之重孤也。小子五岁即令从塾师授书朝出暮归不得与群儿狎夜则令复习所诵不成诵不就寝家近市而嚣燕朋相比母曰君子居必择乡游必择士防邪僻而近中正鬻城中庐筑馆黄山之麓为小子择贤师敬业乐群无以温清定省分念小子幸举两雏教之亦如是余曰善此孟母卜邻三迁。泰瑛教流三世。杜泰姬韦弦七男。孟仁母厚褥大被令儿与学人气类接也。子之母真能读书者矣。余闻桓公读书于堂上轮扁斲轮于堂下释椎凿而上曰君之所读者古人之糟粕也以臣之事观之斲轮徐则甘而不固疾则苦而不入不徐不疾得于手而应于心口不能言有数存焉于其间是以行年七十而老斲轮古之人与其不可传也死矣。然则君之所读者糟粕矣。是说也荀卿广之曰君子之学也入乎耳着乎心布乎四体形乎动静端而言蝡而动一可以为法则小人之学也入乎耳。出乎口口耳之间则四寸耳曷足以美七尺之躯徐干广之曰鄙儒之愽学也务于名物矜于诂训摘其章句而不能统其大义之所极以获先▲危语可铭 
　　王之心此无异乎女史诵诗内竖传令也故男子有愽极群书而或病其读书不识字者子之母之读书也。自其为女时而知识超人远矣。向后为妇为母七十年诵数以贯之。思索以通之。告之示之。靡之儇之。鈆之重之。好法而行。笃志而体。齐明而不竭。寡力而不胜。柔从而不流。可以美七尺之躯。可以成君子之学。可以统大义之极。日者年及于斲轮。五官之用不衰。而容貌加泽。其??不长矣。其温厚矣。其功盛姚远矣。寿固所自有余而何用祝为。从伸起而谢曰吾固知▲羞杀男子 
　　吾母之贤得之读书也不图其精微广大如是归为母诵之母当解颐加一匕箸矣 

　　【 迓贤媛于一堂今古之媺杂焉来会不辨孰主孰客】 

　　○祝何太君八十寿序 

　　虞淳熙 
　　何太君之寿八十也两儿褰一帧如桃始华之色乞金书颂若熙前十年之颂太君者熙健忘尚不忘引忠靖王事谓同诞日也王生于五木其荧荧者袭青炜以行阴阳之化太君司丁长公司丙用忠靖王无拘云汉之威于兵执臬符而翼河魁武人萼拜祝七十寿者林立矣时文士萌芽未灼灼也去十年而始华文盛于文林时靧面容光宛如傅粉葢诸孙尽何郎云五郎学以何休六郎亦几何逊七郎早艳狄门提出蓝之衿师树人博士矣余乃无忝三何曾孙复标六出将太君火库内象离虚投忠靖之环而号阿环松心胃果收于五月其支曰苏眤曰云台曰云门曰度索曰金精曰磅磄结实累累若笼若包?鸟或赤或青尺二之叶十斛之仁何郎是也至第三女之生玫瑶同试龙门之浪玫肖琼实矣而后太君一日生者采玉于池先太君生二六日而弄五色丝者蒸霞于机女甥纷纷献长命缕焉则又灼耀之繁英讵非何裔文章之盛耶始寿太君玫瑶绕席耳今有璇有琅▲其着色皆非常采 
　　而玫有妇裘每迎养太君于家多半岁少累月璇琅嚣呶弥剧而太君为剪花镂蕋娱之与裘谐笑数至落靥又手织锦带不缀也第三女反称老人此于千盘之木所谓千年一实者非欤然太君偶忘夙世向称无仙即潭州何姑之臞犹以为诞况复丽英樊娥观其织不停梭若曰此桃花绶者两家儿竞起挽之武林有文林文林之盛为芳林宁渠让诸姻纳言大行臬宪州伯都水司勋之盛哉于是同举烂然纹彩之核酌瀑泉酒旅进太君太君一饮而忆缑山比齐君房之枣永核连琳万祺无极异日会君王于西池啖以奇香珍味防小儿之偷也用长公武人执桃殳卫熙申颂于傍受金书焉兹又其萌芽矣 

　　【 表雪采以姿逸洞银华而色新】 

　　○方母八十序 

　　锺惺 
　　吾友方孟旋古闇然君子也孟旋之成进士为职方也最晚而其母太君徤在今年八十矣无所取于当世之立言者而惟惺言之务求得夫惺之为孟旋母有言者固不敢言其所不知者也闇然君子之母不易知也久矣孟旋之言曰吾母无怀葛天氏之民也欲一言以名吾母之德若醉玄醴而饫太羹一名言之而莫克举也由此观之岂惟惺不知虽孟旋亦不得而知之矣吁此孟旋之深知其母者也至情莫若亲之于子古称知我者不在焉亲固有之子亦宜然百卉之生于山也。岂可谓山非母。而百卉之非子哉。山之德。百卉不必知者。所托于山者暂。而所以自毕其生者速。生于山而不知夫山者。未尝有求知夫山之道也。以时计者朝不及夕。以日计者昨不及今。以月计者朔不及晦。以季计者寒不及暑。虽欲知之乌得而知之。而独不观之松栢乎松栢生于山与百卉同。松栢不敢自谓知夫山而精神务与山终始。宁质无荣。宁苦勿甘。宁拙勿巧。宁迟勿速。不屑屑然以时日岁月计。则其所以求知夫山之道。与百卉异也。然山之于松栢也。不以百卉之荣责其质。不以百卉之甘责其苦。不以百卉之巧之速责其拙且迟故松栢得全其精神以与山终始是松栢所以能尽其求知之道于山者山实为之也以孟旋之才与太君有孟旋之才为之子其理数宜可以早达以应乎世之尊显其亲者孟旋之成进士为职方也独晚若不肯听乎理数之常以自信其志者其所谓志者何也孟旋尝与人书曰使应祥非老而坎坷。历天下境变以汰练其心。以反求于家庭无形声之视听。无以得吾母之神而负吾母。惺诵其言而哀之敬之乃悟孟旋若有所不急急于尊显其母其母若有所不急急于子之尊显而皆庶几乎一知微乎微乎此则孟旋之志而实太君之志也闇然君子不易知闇然君子之母尤不易知而惺似能知之者葢由孟旋能自知其母也孟旋不敢自以为知其母。而所以求知之道。不可谓不尽矣。太君能八十以待孟旋之晚成者。若欲使其子得尽其所以求知之道者。孟旋既得尽其所以求知夫母之道矣。而终不敢自以为知。为孟旋母者如保赤子心诚求之道亦若之何惺固知今之八十不足为太君寿也 

　　【 清明强立之文如老梅寒雪虽俗眼相看亦复依徊不能巳巳】 

　　◆记一 

　　阅江楼记 
　　兰亭觞咏图记 
　　鱼乐轩记 
　　苦斋记 
　　寿昌见山堂记 
　　承恩堂记 
　　游石蛇山记 
　　销夏湾记 
　　游辉县记 
　　翛然台记 

　　○阅江楼记 

　　宋濂 
　　金陵为帝王之州自六朝迄于南唐类皆偏据一方无以应山川之王气逮我　皇帝定鼎于兹始足以当之由是声教所暨罔间朔南存神穆清与道同体虽一豫一游亦思为天下后世法京城之西北有狮子山自卢龙蜿蜒而来长江如虹贯蟠绕其下　上以其地雄胜诏建楼于巅与民同游观之乐遂锡嘉名为阅江云登览之顷万象森列千载之秘一旦轩露岂非天造地设以俟　大一统之君而开千万世之伟观者欤当风日清美　法驾幸临。升其崇椒。凭阑遥瞩。必悠然而动遐思。见江汉之朝宗。诸侯之述职。城池之高深。关阨之严固。必曰此朕沐风栉雨战胜攻取之所玫致。中夏之广益思有以保之。见波涛之浩荡。风帆之下上。番舶接迹而来庭。蛮琛联肩而入贡。必曰此朕德绥威服覃及外内之所及也。四夷之远益思所以柔之。见两岸之间。四郊之上。耕人有炙肤皲足之烦。农女有摇桑行馌之勤。必曰此朕拯诸水火而登于袵席者也。万方之民益思有以安之。▲语严重不嫌板□ 
　　触类而推不一而足臣知斯楼之建　皇上所以发舒精神因物兴感无不寓其致治之思岂其止阅夫长江而巳哉。彼临春结绮非弗华矣齐云落星非不高矣不过乐管弦之淫响藏燕赵之艳姬一旋踵间而感慨系之臣不知其为何说也虽然长江发源岷山委蛇七千余里而始入海白涌碧翻六朝之时往往倚之为天堑今则南北一家。视为安流。无所事乎战争矣。然则果谁之力欤。逢掖之士。有登斯楼而阅斯江者。宜念　帝德如天。荡荡难名。与神禹疏凿之▲□感慨写帝力 
　　功同一罔极。忠君报上之心。其有不油然而兴者耶。臣不敏奉　旨撰记故上推宵旰图治之切者勒诸贞岷它若留连光景之辞皆略而不陈惧亵也 

　　【 庄严廓伟光焰烂以烛天】 

　　○兰亭觞咏图记 

　　宋濂 
　　兰亭觞咏图一卷相传为李公麟所畵观其运意状物极有思致似非公麟不能先畵兰亭一所俯临清流上甚幽靓四面皆帘帘半卷旁周栏楯中设方几几上研墨各一纸三二成轴一布几间有美丈夫坐几后冠竹箨冠服大布衣右手操翰冥然若遐思疑羲之草序时也后列二童一侍侧一吹火爇鼎鼎水佛将瀹汤前一童傍栏睨溪溪中白鹅三一去一反□一飞起波面侧二鹅间溪上皆崇山峻岭有水自▲米襄阳之记西园仅图人物此则并其性情而传之矣 
　　中出三级水西寘酒尊四一童左手执袂右入尊勺酒一童执觞一童执壶夹左右立尊前有案列觞五觞各有舟如荷叶二童执流觞于溪一童伛立其后举觞次第授之旁有小挺觞泊岸触之使逝又西有石磴磴上覆舟一列觞三一童执壶注觞中一童取酒盗饮次畵郡功曹魏滂右将军王羲之滂左执卷回顾羲之伸右手欲受卷观羲之。左持卷授旁未授右执翰凝视若将涂窜然风流之状。犹可彷佛想见。次畵散骑常侍郄昙左右手展卷自诵次畵荥阳桓伟余杭令谢藤伟袒腹坐左手掀髯气甚豪右执卷倚大带间藤解襟盘礴诗思久未属握拳作欠伸势次畵侍郎谢瑰左持卷当膺右握翰抚膝上次畵王凝之颍川庾友王涣之凝之袒两肩左手垂砚侧右执卷授友友袒如凝之方轴纸作卷卷末纸参差以掌齐之涣之袒如友两手抱膝微吟次畵行参军事卭丘旄袒裼如涣之伸一足坐举手取觞饮次畵余杭令孙统琅琊王友谢安行参军曹茂府主簿任凝统翘左足又两手着膝安翘右足左手压砚令不动右楷墨作汁二人相向坐茂两手执纸直垂辗转轴之凝之袒衣露左臂压膝上翘一足如统旋首顾茂目光烱然。次畵左司马孙绰敛袵危坐若洎然无所为者。次畵颍川庾蕴年甚耄坐久思起右手据地一童挟左臂扶之次畵行参军杨模衣半袒单足起立屈一足扬双袖向前翩翩如舞。次畵王献之王肃之镇东司马虞说任城吕系府主簿后绵献之襟袖半敞垂右手着地左按膝肃之困睫不可擘一手捻指作针刺鼻令嚏说□半衣两手展卷读系向说右手据席左绕出背后阁膝下臂露者半俯身就说作听状绵足心并翘一足两手持卷夹膝身微侧次畵参军孔炽坦腹仰面视霄汉翘一足左持卷枕膝右据地□一童伏溪岸以小挺致觞欲饮炽次畵参军刘密袒衣坐左手执袂右入水微波动指间前有觞泛流而下欲取之旁有覆觞流去次畵王玄之永兴令王彬之郡五官谢绎王微之玄之展卷斜视露左手右不见彬之与玄之对袒肩坐伸手借卷绎亦袒垂左臂右执翰压臂臂痒将搔之微之左擎卷至观右操翰欲写未写次畵府功曹劳夷行参军徐丰之夷丰之相向夷左执觞右手夹觞侧若献丰之丰之面仰视揎袖至腕势粗甚右手向身北取觞似欲酬夷者。次畵长岑令华耆右执觞未饮左捻髭旁睨丰之洋洋有喜色次畵徐州西平曹华右执卷侧身欲读左手隐次畵王蕴之镇国大将军椽卞迪司徒左西属谢万彭城曹諲任城吕本蕴之箕踞坐交臂两膝□一握拳一舒掌掌覆拳背迪半欹举手迎觞欲取万肩半袒左按纸右在肘下侧目视迪諲伸右足左持觞顾本本翘一足屈臂拄膝持翰贴耳上头微仰若苦吟者。次畵上虞令华茂山阴令虞谷中军参军孙嗣茂袒肩右执翰垂下欲掷转首共谷语谷袒衣与茂同右持觞浮茂嗣拊掌大笑一足踞次畵陈郡袁峤之行参军王丰之丰之展卷仰首读背微伛峤之双掌相向舞似对之击节者。次畵二垂柳夹石桥有扶阑二童度桥上一持器疑贮觞者一倚阑戟手指溪中溪左右各一童操小挺邀觞舟收之其侧有覆觞二舟两别有一童出柳下身半露自兰亭至石桥溪水诘曲流如龙奔溪右二十人溪左二十有二人其中冠者十有二人巾者三十人衣皆褒加绅各地坐籍以方裀或熊虎皮研纸墨笔各具有诗者各系人傍两篇成者十有一人一篇成者十有五人不成者十有六人其状人人殊诚可谓善畵者巳今去永和癸丑不翅千有余年。计其一时人物之盛。清标雅致。浮动于左尊右俎间。犹可即此图以想见其事。然而俯仰今昔时异世殊崇山峻岭固不改于旧而昔人果安在哉后之人欲见有不可得。曰想象于图畵中。亦足悲矣。噫世间万事往往如是是何足深道唯辞章荣烈足以传世于无穷其人虽死犹不死也如王谢诸人是巳使公麟复生尚得描貌之乎。予见此卷于友人家因借归记其事如右时一观焉则有不胜感慨者矣 

　　【 王使君家有笔管中间刻从军行人马毛发山水无不精绝然特形耳咸阳宫青玉九枝灯高七尺五寸下作盘龙以口□灯灯燃则鳞甲皆动然特影耳昭华之管长二尺三寸六孔吹之则见车马山林隐嶙相次然亦随气起灭耳此文绘写人物不独须眉悉具抑且情态如生尺幅中若有栩栩欲动之意昔休胥国道人尸罗能于指端出浮图十层高三尺人长五六分执幢葢绕塔而行笔神之妙殆亦类是】 

　　○鱼乐轩记 

　　刘基 
　　至正癸巳番阳程邦民以进士授官判绍兴之余姚州明年春奉府檄至郡理钞法及赈济事寓永福寺之东轩东轩者上人善启之所居也其广不盈丈而清明不烦有榻可息有花木竹石可翫轩之前甃瓦石为小池有鱼六七十头皆长五六寸赤鳞锦章出入蕴藻中悠悠焉或泳或翔或吹而沤或施而涟与与焉不啻如处江湖而乘秋涛也程君观而悦之命共轩曰鱼乐之轩或难之曰诗不云乎鱼在于沼亦匪克乐今此无乃又迫于沼而非鱼之所乐乎程君曰吁果然哉子见其一而未见其二也夫恶忧患而乐无害凡物之同情也是故性迁于习习贯而乐生焉岂惟鱼哉野鸟之处笼中。其始至也憧憧焉。闻声而跃。见动而惕。如不能须臾生也及其久而驯也则虽举而之野纵之而不逸驱之而不去徘徊盘旋恐违其所离之则悲以鸣狂顾而疾赴焉于是笼其家而乐在是矣。夫山野之优游。岂不胜樊笼之局促哉。彼既习而躭之矣。我局促而彼优游之矣。又乌得不乐哉。今夫洿泽之间数罟不禁缯网如云鲛人蜑夫鼓檝生风獱獭鹙鸧鹜鹭成羣利觜长骹没渊泉撇波涛无隐弗留鲲鲕登于庖厨鲰鱻殈于胎卵患害日至而无所避优游云乎哉则又曷若处此之为乐也难者无以应遂书以为记吾闻释氏好生而戒杀虽蚤虱蚊蝎必思所以完之然则是鱼之得上人以为依宜其有乐而无忧矣 

　　【 此甚言耳莫真认以盆沼为乐国】 
　　▲反说出江湖之鱼不乐大奇 

　　○苦斋记 

　　刘基 
　　苦斋者章溢先生隐居之室也室十有二楹覆之以茆在匡山之巅匡山在处之龙泉县西南二百里剑溪之水出焉山四面峭壁拔起岩■〈山咢〉皆苍石岸外而臼中其下惟白云其上多北风风从北来者大率不能甘而善苦故植物中之其味皆苦而物性之苦者亦乐生焉于是鲜支黄蘖苦栋侧栢之木黄连苦杖亭历苦参钩天之草地黄游冬葴芑之菜槠栎草斗之实楛竹之笋莫不族布而罗生焉野蜂巢□间采花髓作蜜味亦苦山中方言谓之黄杜初食颇可难久则弥觉其甘能巳积热除烦渴之疾其槚荼亦苦于常荼其泄水皆啮石出其源沸沸汨汨瀄蜜曲折注入大谷其中多斑文小鱼状如吹沙味苦而微辛食之可以清酒山去人稍远惟先生乐游而从者多艰其昏晨之往来故遂择其窊而室焉携童儿数人启陨箨以艺粟菽茹啖其草木之荑实间则蹑屐登崖倚修木而啸或降而临清泠樵歌出林则拊石而和之人莫知其乐也先生之言曰乐与苦相为倚伏者也。人知乐之为乐而不知苦之为乐。人知乐其乐而不知苦生于乐。则乐与苦相去能几何哉。今夫膏梁之子燕坐于华堂之上口不尝荼蓼之味身不历农亩之劳寝必重褥食必珍美出入必舆隶是人之所谓乐也一旦运穷福艾颠沛生于不测而不知醉醇饫肥之肠不可以实疏粝藉柔覆温之躯不可以御蓬藋虽欲效野夫贱隶局跳窜伏偷性命于榛莾而不可得庸非昔日之乐为今日之苦也耶故孟子曰天之将降大任于是人也必先苦其心志劳其筋骨饿其体肤赵子曰良药苦口利于病忠言逆耳利于行彼之苦吾之乐而彼之乐吾之苦也吾闻井以甘竭李以苦存夫差以酣酒亡而勾践以尝胆兴无亦犹是也夫刘子闻而悟之名其室曰苦斋作苦斋记 

　　【 老于阅历之言发人深省】 

　　○寿昌见山堂记 

　　方孝孺 
　　桐庐多名山寿昌为胜寿昌之南山又其胜者而梁氏居为尤胜梁氏居当山之阳求其尽群山之胜于一览者则在乎见山堂焉初山堂之未建梁氏曰某者按其西百余武得小山高而不亢丛而不污左右顾视而乐之乃刬荆棘除粪壤因崇以为垣夷级以为阶腴者为圃而通者为径斩木琢石而作斯堂堂。成而四望诸山翼然临乎前屹然蔽乎后云幻雾诡林加穹而石加秀禽鸟猿鼯之音。寒暑旦暮之变。接乎耳目而动乎心志。所以增益乎人者大矣。于是名堂曰见山命诸子讲学其中俾予记之世之山有目者皆见也。然多蔽于所嗜。幸无他嗜而见之则又病于求之大深取之大博而不能有所得今夫樵者苏苏而然也。市人屠贾。日常见山而若无所见。蔽于货利而然也。仕者汲汲于爵禄。才者汲汲于名誉。众营营各役志于所嗜。皆有所蔽而夺其耳目之正。虽见犹否也。惟夫幽人静士。遗外物而不嗜。故独见之。然又多肆意于瑰奇幽绝之境。不达其大。乃于缘木跻岩。穷极险怪。敝履屐。劳躯体。而不知厌。则其所得者狭矣。善于用物者则不然据其要以观其妙得其一而尽乎百凡接于目者会诸心心之所会皆足为我用而不为所役其事至逸而所获至大故君子乐之。若见山堂者近之矣然堂以为学且与学道者类焉道具于圣贤之言人莫大学也而不见乎道之真以有蔽之者耳幸而无所蔽则又眩于文辞之富惊心毕精博索远来而不得其要故卒无因而至焉惟知要之士操大中以制众理居至静以裁万变知周乎▲深味可咀 
　　物而不劳才裕于用而无穷斯为善学者矣然则斯堂岂特可为观游之适而巳哉 

　　【 静深之言极其理道而不腐】 

　　○承恩堂记 

　　杨溥 
　　皇上嗣登大宝嘉念苍生期底雍熙图任老成人弥纶治化少师吏部尚书蹇公实为之冠宣德七年秋诏有司若曰予有辅臣粤自先朝伟着德望暨于今启沃居多予于庶政咨焉予于庶官审焉克允克谐实惟其人欲新厥居以称予优礼之意其绘图以进有司明日以图进弗称又明日更为图进弗称上乃自规画授有司乃卜地于都城东南厥位维阳厥土维刚拣材于肆厥木维良厥石维贞陶瓦维坚乃卜日之吉鸠工并作裒高以平筑虚以实引绳缩版以垣厥周乃建厥堂翼之以室乃辟厥路重之以门甓之甃之涂之沐之不踰月告成礼先有庙礼宾有馆庖有厨汲有井有库有厩以储以牧轮奂咸美百用俱备复命大臣燕饮以落之肴核酒醴咸出大官公谓翰林学士杨溥曰昔晋献文子成室诸大夫落焉当时善颂善祷者见称于君子子何以语我溥不敢以不敏辞乃酌而祝曰惟天佑国家。乃实以贤哲。简畀平格。复锡以寿。若周之毕公。策名文武之世。相成王。相康王。永光周室。公历四朝。进位师保。享高年。辅圣天子丕隆太平之运。溥于斯为国家贺。又酌而祝曰明盛之世。惠归之德。君子享多福。而民咸乐其乐。是以锡马蕃庶。昼日三接。乃惟康侯。溥于斯为天下苍生贺。又酌而祝曰福善之报。惟有德于民者为盛。古昔名臣。辅君致治。实功允德。孚达神明。身被光荣。泽流子孙。与或同久。诗曰维其有之。是以似之。溥于斯为公贺。公酌而复曰圣天子之恩笃不敢忘子亦可谓善颂者矣谨名其堂曰承恩堂请书此以为记 

　　【 吉甫作诵清风穆如】 

　　○游石蛇山记 

　　蔡羽 
　　龟鼋龙蛇之山。大抵皆花石之村。穴??者空窍。灂者廉利。然皆不于山之腹。特出于波涛。龟鼋龙头皆负林麓走饮于湖惟蛇山为不然当太湖之西北背龙头而迎风涛截乎大洋故境愈险而愈奇。世少得而观焉。正德己巳清明日与客放舟龙头西踰小洞庭还见聚落十余家为乌砂井厥名万状恍恍焉。洞洞焉。缘于巑岏不敢摇动然去蛇山尚十里客请乘东南风之便乃从乌砂解舟薄石蛇之东遥见大石划划下若有门关而无人踪顾其势尚陡水尚急舟不能停缘壁里许则山之阳也岸始舒水始缓若有里墟而无人烟鸟婴兽窟以窜其间者大抵皆采石之人厥崖惟庐。厥坎惟炊。厥寝惟矶。以渍以饮。惟石之宜。始舟人与岸人见。获通语言。而沙诘潭未可卒进。投竿测之。视岸人指指止行焉始获登其丘。山空地虗。举足有声。蹑其巅。梯断石滑。不获前。复举帆去。则山之西麓。壁愈高。石愈奇。若芙蓉开花鱼龙脱甲上者屏列。下者桥卧。隐隐波底者不可穷状。所见既异而境复迂僻由是锁舟壁下环卧涯浒客皆引满载歌晨徂而暮返夫蛇山卷石耳。其胜顾出龟鼋龙头之上。余与山相去甚迩。而平生不闻其胜。一日跨波涛。触烟雾。获覩其奇。则古之不言石蛇而言龟鼋者有以也。噫物愈奇则遇愈难余志蛇山之奇。俾好奇者览焉。 

　　【 镂刻巑岏岝■〈山咢〉之状又惊又喜】 

　　○销夏湾记 

　　蔡羽 
　　山以水袭为奇水以山袭尤奇也再袭之以水又袭之以山中函池沼宽周二十里。举天下之所无奇之奇销夏湾是也湾去郡城且百二十里春秋时吴子常从避暑因名销夏自吴迄今垂二千年游而显者不过三五辈不为凡俗所有可知巳湖之峯莫大于包山山之峯莫大于缥缈峯高不知其几里足袤五十里有畸峯之南水道三十里以求缥缈峯其弗能与缥缈峯直者亦诸峦为之拒也四面峯峦交萃独以一面受太湖中虚如抱瓮其南列门阙焉由门阙东西盻西为龙头山其次为小洞庭为石蛇为舍为芜为鼠鬪之石不得而名焉东则大小明月湾为石公为泽为蕨为三山不得而名焉明月之湾其背为梭山厥土坟垆厥产林檎鸭脚樱桃柚杮梨枣龙头之背为圻村厥土白砾厥产玉石卢橘中销夏之腹印浮其上乍有乍无为众安之洲帆落洲上则四面环合为屏为翰耸妍效谲以与缥缈相拱峯之巅有□无水其麓多水无草丹宫梵室蒙蔽林霭钟鸣鼓应然后如仙释之卢鱼行鸟过形影交彻帆翔其上而莫之知避也夫地既异而处其僻。信乎游者之难至矣。向使移而置之附郭。则撰壶觞。秣车马者。目不暇给。岂独为吾湾哉。人将僬僬乎剑负以趋。万物失所矣夫造化无意者也设是湾如有意鬼神之能。不得而与。非冥契其事。孰能乐之。呜呼非惟世之人不得而乐湾之人亦莫得而乐也余世居湾上有所独得私志之 

　　【 笔性具山水之姿故随意点染而云树之气蒸然】 

　　○游辉县记 

　　李梦阳 
　　李梦阳曰诗云泌之洋洋可以乐饥予当正德戊辰值春仲之交而游于辉县于是览苏门之山降观于卫源乃登盘山至侯赵之川遂览于三湖返焉李子登苏门之山扣石而歌歌曰泉水活活北之流矣有女怀春采彼薇矣山雪修阻暮予何之矣歌竟长啸响应林谷时人莫测也苏门山古士率栖焉著者魏阮籍晋孙登宋李之才邵雍元许衡姚枢耳然诸皆有祠祠之独籍不祠也苏门有九峯山亦奇绝然其上无泉侯赵川亦无川可恨也太行山至苏门也峯万余数森森若排剑北走中有三峯独奇。而三寺各当一奇。有一泉绕之流。乃其泉数里触大石辄入地故不至侯赵川。李子曰予观三湖险矣。葢虎豹之窟而魑魅所宅也。西踞壶关之巍。北跨陵川之危。东扼林虑上党。有盗贼怕数百骑来则彀弓弩持刀出没林阻岩谷间号曰青羊白戈云而盘山路石砑砑崭崭行若登天然过此豁然旷川而四面皆山焉所谓□赵川也葢若桃源焉。三湖有巨竹蓊茂。登山西望。亭亭缘崖而缘者竹也。中湖则有石镜半规耳。而默莹能鉴天日山河人物焉。岂不异哉。中湖寺赵宋号太平兴国寺而属汤阴县南北湖寺则今人创之耳边寺硗田以千数然故栎橡磈磊区耳于是寺僧招流人垦之租其人卒斩茅菅阻岩崦为聚落烟火枭枭相杂也其流人若妇并为寺僧使乃其妇则于边寺泉任载水予自南湖还也乃见两三妇置桶岩滴下而偎坐广下然青羊白戈过其聚落聚落人辄饮食之得无害青羊白戈感其余食数亦辄赠遗之为常焉辉县产鱼稻然其人多病瘿偕予行者二人一曰冯贵一曰左国玉左国玉予内弟也内弟生不识山前出阳武行望见山喜以为云巳知其山也益又喜跃马行懊不即至山李子曰予游苏门葢得于山川上俗之别云。于是作记 

　　【 不立议不设色澹澹落落正使后人无下手处】 

　　○翛然台记 

　　李梦阳 
　　草堂之东筑台高二丈余所登台四望云冉冉在桑榆葢千里外见也人心不天游则视圹野崇原大泽天地日月星辰霜露朝夕烟霞之变寒暑草木往来荣枯皆与巳不干涉视圹野崇原大泽天地日月星辰霜露朝夕烟霞之变寒暑草木往来荣枯诚与巳干涉于是触予目者罔不乐也台贵高高则远远则无所不见予台不高望之千里外见地使然也无所不见。则其乐充满。其乐充满。则翛然矣。庄周曰翛然而来翛然而往于是命台曰翛然之台予观屈原放逐江滨非与圹野崇原大泽天地日月星辰霜露不干涉非不知朝夕烟霞之变寒暑草木往来荣枯之情而怕戚戚忧斯人殆未天游乎抑宗臣当如是邪为台记 

　　【 仅尺幅耳寒暑草木等字凡三见如穿花□队缤纷络绎不越数人而有腾沓纵横之□】 

　　明文霱卷之八 

　　●明文霱卷之九 

　　武林刘士鏻羽石父评选 

　　记二 

　　◆记二 

　　峡江练公祠记 
　　独坐轩记 
　　义勇武安王庙碑记 
　　游清源山记 
　　聚乐堂记 
　　金溪游记 
　　海上平寇记 
　　建康观云记 
　　新都县八阵图记 
　　七星桥记 
　　竹溪记 
　　太华山记 
　　斲氷记 
　　重建提督军务行台记 
　　先伯父静庵公山园记 
　　仲宣楼记 
　　滕王阁图记 
　　兵部武库清吏司题名碑记 
　　故总督少师杨公生祠碑记 
　　临朐县文昌阁记 
　　重修大观楼记 
　　白华堂记 
　　浙江按察司题名记 
　　李沧溟先生祠堂记 

　　○峡江练公祠记 

　　罗洪先 
　　余往读金川玉屑集不胜慨慕练公之为人然未详其生何地也嘉靖癸丑登玉笥九僊台道经废穴土人告以练氏先垄徘徊久之不遽信巳而入永兴禅剎老僧自述坐累往往以练氏没田且言曰繇此南上三里许频江有地曰三洲即其故居又南一舍至王峡峡分为县公实今峡人也闻之戄然乃令前导至则荒烟衰草中门堂阶垣遗迹隐隐阶右数塜皆赦归之人姓名犹可历指遂与赵生子良不觉痛哭流涕近邻黄氏长幼聚观者亦皆相向洒泣因道其家世甚悉练本淦东东山人至伯尚迁三洲是生公比及第复居淦城洪熙改元赦其家尽复故业于是东山三洲仍归练而以城居畀陈壻诸黄所言如此练故与黎黄刘三氏着闻黄邻练且世婣受祸独惨其土疆犬牙相入不怨厉巳乃洒泣吐所未闻呜呼此岂有所利而为之乎始钱守琦因峡之请祠公凤▲□□同然 
　　凰山巅淦之人士哗曰公淦人也何与于峡至为书诟詈之峡不为变当是时故老凋丧惜未有以三洲告者三洲隶淦则淦祀隶峡则峡祀淦与峡皆公故乡何择焉陈乔名系庐陵临有俎豆六一产于吉水庙食恩江神不可度。知其在彼乎。在此乎。祭于庙绎于祊。两地交至。自古巳然。淦人又何疑于峡也。余独念淦之争者譬之家宝他攘是惧以公在淦则淦重也峡之争者譬之宗庙执事为荣以公在峡则峡重也夫能为淦与峡重者止一死尔夫人孰无死公独以死重淦与峡何哉忠于所事知其不得不然而又能即其心之所安故也。故知公不得不死之心。则知淦与峡不得不祀之心。推今日不得不祀之心。可以几前日不得不死之心。此不得不死与不得不祀之心。公不能要之淦与峡之人。淦与峡之人。亦不能私于公。峡之争也淦固有言矣不谓吾可以巳也而必祀之其心葢曰彼在淦者何与于我哉虽蒙诟詈无避也公之难也人固有辞矣不谓吾可以巳也而必死之其心葢曰彼在人者何与于我哉虽戮妻孥无避也夫是谓之自靖。自靖焉者。自尽其心而后乃安也。夫仁人心也尽乎心则求仁得仁夷齐所以见贤于夫子也夷齐饿而商不亡百世以下闻者莫不兴起宜峡在所必争矣呜呼淦之祀公得所重矣独不思吾身亦有当重者乎峡之祀公得所安矣独不思吾心尤有当安者乎夫心之不得不然。不独临难有之。自言动食息。至于纲常伦理。日与吾遇者。不知凡几。而未有能即所安如峡之争祀者。亦又何哉。即使安之。亦倏忽转移之间耳。岂足北于公之一死也哉。不是之辨而徒慨慕于公以为重。其亦末矣。钱之祠曰自靖故事惮登涉率请主祀之行署通判何公坚行县病其非礼始议改迁而知县王君陈策濮君桂相继成之濮移置山腹制颇湫隘何复捐俸辟其麓并仓址与故剎地广之下为求仁书院峻磴纡径直联之祠朗豁弘深祀有常度仍停其巅曰高山仰止延眺其上三洲烟草尽入指顾呜呼公无身与家矣岂计夫人之祀与祀之去三洲远与近哉然近三洲之不祀固益无以慰峡人之心也因记其役备论之 

　　○独坐轩记 

　　桑悦 
　　予为西昌挍官学圃中筑一轩大如斗仅容台椅各一台仅可置经史数卷宾至无可升降弗肃以入因名之曰独坐予训课暇辄憩息其中上求尧舜禹汤文武周公孔子之道次窥关闽濂洛数君子之心又次则咀嚼左传荀卿班固司马迁杨雄刘向韩桺欧苏曾王之文更暇则取秦汉以下古人行事之迹少加褒贬以定万世之是非悠哉悠哉以永终日轩前有池半亩隙地数丈池种芰荷地杂植松桧竹栢予坐是轩尘坌不入胸次日拓又若左临太行右挟东海而荫万间之广厦也且坐惟酬酢千古遇圣人则为弟子之位若亲闻训诲遇贤人则为交游之位若亲接膝而语遇乱臣贼子则为士师之位若亲降诛罚于前。坐无常位接无常人日觉纷拏紏错坐安得独虽然予之所纷拏紏错者皆世之寂寞者也而天壤之间坐予坐者寥寥不谓之独亦莫予同作独坐轩记 

　　【 一坐中有如此酬酢正恐主人应接不暇】 

　　○义勇武安王庙碑记 

　　【 前缺文】 之功。其在萧曹下哉。及王既死而荆州构衅汉竟以亡呜呼王之系于汉。非小小也是时操之贼有白之者而权之为贼未白也自王首辱骂其使。不与为婚。使人知权之当摈。及权贼王附操。而后。其为汉贼者。始不得逃乎天下万世之公议然操尚知留王以倾权而权不能留王以支操非唯智不操若而得罪于汉室亦大矣故权之为贼。自王白之也操能使蒋干说周瑜。而不敢使张辽说王。乃以情告。及去且不敢追。要亦知王之刚明。非其所能扰也。其去荀文若辈▲寸铁杀人 
　　远甚矣。后世乃以圣人之徒目文若。而不满于王。岂理也哉。刚明正大之气人人同得以为人者虽或屈抑于一时而终当感发悼痛积之之久而不可自巳然后吾心之神若有见焉而神若有所答焉此庙祀之所由设也非谓王之气不散而别有所谓神者行于天也故于碑之末复为些词以遗邑人俾歌以祀云其词曰 
　　虬髯龙翔风洽吴些上帝既命我版图些王兮归来勿吞屠些刮创含笑力拔许些上帝既命我疆圉些王兮归来勿追距些王兮归来勿之荆些赤壁烟消江水平些王兮归来勿之益些陈石累累骈以积些岂不遐思。西出太行些。誓殉国仇。奚有故乡些。岂不遐思。东入雒阳些。虺蛇窟室。蛟龙遁藏些。桑阴芘邻童童如车兮羽葆亭亭爰驻乘舆□些王兮归来帝情所予兮汤沐有邑沛我郊墟些笾有核兮盘有鱼些畴荐黍兮下太虗些遨游八表兮返厥初些福简简兮民欢唹些寿　皇图兮护储胥些王其不来兮民蹙曷纾些 

　　【 人知贼操不知贼权至有以拒婚惜王不达时变者岂识春秋之义哉只学问一语千古知心】 

　　○游清源山记 

　　王慎中 
　　登高望远。览山水之奇变。娱耳目于清旷寥廓之表。而窅然失一□之浑浊。天下之乐宜无此踰者。牛山之游美矣。而景公以之雪泣沾襟。不能自止。羊叔子登岘山以临汉水。至于参佐相语。悲咽怃然而罢。何情之反也。以景公之愚睠然览齐国之富恐其一旦忽然去之而死而不得免其意之卑而晏子笑其不仁宜矣叔子慨然顾其一时之功爱而难忘虑他日之易泯抚当身之欢而不足以自慰可谓贤者其当▲每于起□即占□场 
　　乐而哀以身为累而不得尽悦生之性亦何以异于不仁者之悲。嗟乎富贵之君侯。功名之卿士。穷天下之欲。无所不足。志满气盛。其多取于物而备享之以为快。何所不得。宜其兼得于山林。而牛首岘山之胜。反以出涕而兴嗟。彼其念富贵之可怀而伤其不得久有。喜功名之甚冀于垂永而患其无闻。则虽左山右江履■〈山上酉下〉崒而俯涛澜而不能有其乐。宁独不乐而巳且为之感慨而哀孰知夫苍崖翠壁发舒气象而凌薄光景亦导忧增戚之物也当其戒具往游。固以酣乎豢佚之骄羡。倦乎勋伐之劳勤。思取乐于山水之间以适耳目之娱。卒求须臾之乐而不可得。岂非以其所都者厚与所挟之高起于濡恋矜顾而然耶富贵功名者之于山水其果不可以兼取也清源山者泉州之名山也予尝以暇日往游于其间好事者往往撰肴酒跻山之颠就予而饮食之因辄相命为游攀援险绝探讨幽窈极意所止有从有否不为恡也顾视其踽踽寂寥崎岖而盘桓何足以望牛山之傧从岘山之宾僚然吾未尝不乐而客之从者未尝不与吾同其乐也以吾之早废于时习于富贵之日浅而顽拙不适用曾无秋毫之长可以挟而待后欲为濡恋而无所可怀欲为矜顾而无所可喜而山水之乐卒为吾有吾虽困于世于物无所多取。而独得之于此。彼富贵功名者。于天下之欲穷矣。而于天下之乐犹有所憾。然则吾之困非徒不以易千驷之君而烜赫震耀声烈被于江汉魁乎为一代之元卿者犹将藐乎其小如卷石寸木之在于兹山也吾之所取其亦不为少与。既以语客复记之如此 
　　▲有收拾有地步 

　　【 寄情旷远一弹三唱与山俱高与水俱深】 

　　○聚乐堂记 

　　王慎中 
　　世之所谓乐者可知矣粉白黛绿杂进迭侍衿襦珰佩交于几席觞俎之间而不知夜之将旦则悦色者之所乐而夸者訾其内格五六博叫枭呼卢揶手交臂之顷车马从徒离合于一枰之上百万为掷曾不足以盈其一晲则博奕之所乐而豪者嫉其辟击槊试剑岩然雷震霍然风靡始阳卒阴术殚于角而勇力泰至乎多变其乐进于技而以豪自喜不虗也有嗜图画鉴古玩物者过而哂之曰是何麄猛而近鬪▲悬河江水泻而不竭 
　　也则发秘冢坏壁之藏旁搜而善购一珍一异掫徒从观以炫博而长价自以其乐在乎艺与能也又有讥其侧者风骚自命之士矜才于形容尽态于藻缋此倡彼和骋奇兢巧当其元本之冥思摸写之妍状可以废食寝而忘昏旭彼鉴古者之所好蹴然退舍而知其不足称矣儒者犹且非之则乐之所至岂有涯哉西亭君筑室以居业贮书数千卷百家众技稗谐小说佛老异典莫不毕具其要在于诗书六艺之文昼诵夜讽矻矻焉竭其心思之所极恍焉而前疑窒焉而中悱意挫形顿而不敢体客非有事于斯文者不闯其户非但歌舞博塞技击之以内辟麄猛见诮者。无所干于斯室。而玩物好事之闲适。与夫饰绘律句。才人一技之工。且以为壮夫所悔而不足为也。当其覃精于一息之近而妙契乎千载之远若古人之在而与之为酬酢客之以斯文至者考证辨说穷浩荡之倪而析秒忽之端自以为举世之可乐者莫斯若也名其堂曰聚乐以书至清源山中乞记夫生于宗室贵富之家。则醟于歌舞。放于博塞技击。而不患乎内辟麄猛之诮。以其居飬所致然也。有能鉴古自适琢句为工。则可以自拔伦萃。而为学士大夫之所道。君所为乐乃在此而不在彼。至乐之涯。其果不出于斯堂之所求耶。嗟乎是书也吾见夫读之者之多端而所以致其乐者不一也得之者以缮性而失之者以溺心悟之者以反本而徇之者以灭质方其悦于博而躭于文。则心愈溺愈灭。而愈足以为乐吾又安知是书之不为声色之娱博塞技击之靡而何以贤于鉴古琢句之所好耶君诚以吾说而自得焉。▲一转更□ 
　　则今日之读。固向日之书也。今日之乐。有非向日之所乐矣。客之来者有逌然而忘于所知。亦有瞿然而惑于所见者矣。然后谓之能穷至乐之涯而不复为过者之所讥如是则请西亭君终日读书于斯堂而勿辍 

　　【 纡回激荡善作夭矫之势】 

　　○金溪游记 

　　王慎中 
　　一亩之宫。环堵之室。墐阴而牖明。畜妻子其中而身与为处。出户而行。前有击毂之车。而后有连帷之袵。骤而之乎空旷之野。寂寞之滨。苍山萃嵂而高起。绿波淡荡而长浮。则为之忽然而喜。如出幽窒。脱缚束。耳目为之加明。手足为之改适。此何异乎饫粱肉者。悦蔬茹之食。酗酎醴者。暍清冷之浆。其舍醇醲而即疏泊。而不得谓之知味也。由其无所得于此。徒以迫劫于喧湫嗷杂之甚。意烦气倦急于有所投。而自解。▲□然而来 
　　峙者知其为山。逝者知其为水。而岂为有遇于巳哉。尝试登高丘。泛长川。见夫樵夫牧竖。罟师估人。争道而捷驰。疾榜而击汰。以家为赴。望望然不及。如其去山水之不速。而恐其或后。以彼观之。则醇醲之可舍。固在山水。而城郭室家其疏泊而思即者矣。物之美恶无常态而有定形。山水之为佳。而城郭家室之为垢浊。亦美恶之大齐也。由樵夫牧竖罟师估人观之。则所谓佳与垢浊者。举易方而傎处。世之偶得放于山水。辄自谓绝去喧湫嗸杂之患。方多其所游之适。以傲乎城郭聚而室家居者之人。吾亦未知其美恶之所常也。饮浆冷者。暂快而非甘。尝蔬食者。少苏而不美。其甘美之常。固在酒肉也。彼骤之而忽喜者。意豁于久烦之余。气舒于积倦之后。喜且未几。厌巳生矣。何必不为樵夫牧竖罟师估人而何以笑彼之望望。凡物之美恶无恒。人情之欣厌有向。昧者挈情以徇。物中之厌欣。变于外之美恶。迭欣迭厌。而不知自主。惟明者为能以情御物。物变于外。而不足以易其中之所乐。乐之取于物者。未尝无所寄。而皆其自足▲不畅其言不止 
　　于中者之所取。则恶者未尝不美。而况于其美。然后美恶者。卒归于有怕。而皆吾之所御。欣且不得而有。而何有于厌。苟其无所厌。则遇物皆适。无之而不喜。而奚待于忽然。葢吾泉州之江。自诸山发源而下。建瓴。而急泻。至于金溪。而始演洋渟潏。山起于两涘。高深之景相得。草树互映。云烟相鲜。兹亦山水之胜处也。之焉而忽喜。行不知其几何人。而吾独与黄应初洪舜臣二君。往游而乐焉。当其举杯相属。唱咏方希。而谐笑间作计彼骤之而喜者亦必有以同乎此。而山之盎然而静止。水之沛然而流行。接于吾目着于吾心。形器都遗。而神情独遇。信有彼所不能同。而吾三人者。亦可以目击而交存。而不可以口说喻也。然而其乐可以忘言。而其游不可以无述。故予为记其意如此。使世之好游者。知吾三人者之游而能乐。葢有以御乎物。而谈山水之美者。必出于吾。而后为山水之美常也。游之日为嘉靖戊申八月七日。应初名淑清南安人。舜臣名朝□同安人。而予晋江遵岩居士王慎中也。 

　　【 笔势奔腾如百川之赴海】 

　　○海上平寇记 

　　王慎中 
　　守备汀漳俞君志辅被服进趋退然儒生也瞻视在鞞芾之间言若不能出口温慈款悫望之知其有仁义之容。然而折鼓鸣于侧。矢石交乎前。疾雷飘风迅急而倏忽。大之有胜败之数。而小之有死生之形。士皆掉魂摇魄前却而阻丧。君顾意喜色壮。张扬矜厉。重英之矛。七注之甲。鸷鸟举而虓虎怒。杀人如麻。目睫曾不为之一瞬。是何其猛厉孔武也。是时漳州海寇张甚。有司以为忧。督府檄君捕之。君构兵不数百。▲风雨骤来 
　　航海索贼旬日遇焉。与战海上败之。获六十艘。俘八十余人。其自投于水者称是。贼行海上数十年。无此衂矣。由有此海所为开寨置帅以弹制非常者。费巨而员多。然提兵逐贼。成数十年未有之捷。乃独在君。而君又非有责于海者也。亦可谓难矣。予观昔之善为将而能多取胜者。皆用素治之兵。训练齐而约束明。非徒其志意信而巳。其耳目亦且习干旗旐之色。而挥之使进退则不乱。熟于锺鼓之节。而奏之使作止则不惑。又当有以丰给而厚享之。椎牛击豕酾酒成池。餍其口腹之所取欲。遂气闲而思自决于一鬪以为効。如马饱于枥嘶鸣腾沓。而欲奋然后可用。君所提数百之兵。率召募新集。形貌不相识。宁独训练不夙。约束不豫而巳。其于服属之分。犹未明也。君又穷空。家无余财。所为市牛酒买粱粟。以恣士之所嗜。不能具也。徒以一身。帅先士卒。共食糗米?冓。触犯炎风。冲□巨浪。日或不再食。以与贼格而竟以取胜。君诚何术。而得人之易。致效之速如此。予知之矣。用未素教之兵。而能尽其力者。以义气作之而巳。用未厚飬▲是即术也有何术然不转不曲 
　　之兵。而能鼓其勇者。以诚心结之而巳。予方欲以是问君。而玄锺所。千户某等来乞文勒君之伐。辄书此以与之。君其毋以予为儒者而好揣言兵意云君之功在濒海。数郡。而玄锺所独欲书之者。君所获贼在玄锺境内。其调发舟兵诸费。多出其境。而君靖廉不扰。以故其人尤德之尔。君名大猷。志辅其字。以武举推用为今官。 

　　【 其文情之果势壮往亦如铁驷锐卒蹶张佽飞】 

　　○建康观云记 

　　祝允明 
　　昔之称观者。以山云水月禽树之徒最焉。雕绘色泽张皇情蕴至工矣。比居建康之鸡鸣。每日滨于二舂。万云流曲阁。晖而夕。姿态横生。一晡百变。因得剧观。焉将称之而频吃。葢无超乎昔词者矣。又不能禁。姑语其约略焉。若夫峦者。岩者。岫者。岥者。注者。潮者。澜者。湍者。揖者。坐者。拱者。骈者。舞者。戏者。鬪者。翔者。驰者。泳者。轮者。楫者。烧者。縠者。绮者。亡者。绚者。以青。以丹。以黄。以碧。以绯。以赤。以苍。以紫。以绿。以素。以组杂。以斑错。而嫭焉。而妒焉。而恚焉。而惧焉。而偶妃焉。而丽附焉。而乖暌焉。而攘排焉。而杂支杂伧囊焉。而无恒焉。察之而益繁。况之而不穷。葢其孕自钟山。夫江华阳句曲八公三君。崇嶐浩漾之犇凑阻泄。故其观雄以宖。其发自山君川后。灵天洞地。仙神魈鬼之呿呀挥霍。故其观赫以怪。在朱明长嬴盛阳丽舒之候。故其观昭以文。有皇闱帝座日月钩陈苍龙朱鸟龟虎之依卫翕张。故瑞以华。有蒋尉卞将军之刚愤。故倔奇。有王谢诸人之风流。故玄逸。有六伐徐唐烟花▲□巧笔□绣肠 
　　□黛绮楼玉树之妖淫怪艳。故粲而冶。其情也丛以滋。其变也疾以支。而其薄于人也戚欣以岐。而独畸人逸客。函章抱涧。与时浮沉。流而未沛。渟而未晦者。触而忪焉。不可以笑。不可以泣于□乎伤吟写骚叙物赋事。绣肠绮古。搜幽别秘。以为云貌一真。于是乎云不得逃其情。而余也殆欲从之而未能矣夫。噫。云乎云乎。无骸而貌呈。无性而情生。无服而饰形。奇乎哉。奇乎哉。夫由有是也而憎怜发焉。宠辱别焉。忭嗟勃焉。又因之以儆予。又钦之为祯妖。戴之为恩泽。礼之为师神。其有知乎哉。其无知乎哉。于乎。皆冥冥而巳乎。 

　　【 彩彻云衢霞明天末故是奇观】 

　　○新都县八阵图记 

　　杨慎 
　　诸葛武侯八阵图在蜀者二一在夔州之永安宫。一在新都之弥牟镇。在夔者葢侯从先主伐吴防守江路行营布伍之遗制新都为城都近郊则其恒所讲武之场也武侯之人品事业前哲论之极详不复剿同其说独其八阵有重可慨者史谓侯推演兵法作为八阵咸得其要自令行师更不复败深识兵机者所不能洞了葢胜之于多筭而出之于万全非借一于背城而侥幸于深入也惜乎其方锐意以向中原而溪蛮洞獠。左跳右跋。以裂其势。外寇方殷。内境自惫使夫八阵之妙不得加于二曹三马之枭敌而乃止试于七纵七擒之孟获天威神筭不骋于中原王者之区宇而仅以服南中巴僰之偏方事机既巳迟。精力又巳亏。勇贾其余。师用其分。以为大举。譬之逐盗救火之家挺刃决水犹恐不及而内有仇贼自相乘机胠箧助燎则虽有倍人之知力亦自无如之何。侯之不幸。势正类此。天之所坏。谁能支之。祚去炎汉。不待陨星而后知矣。嗟乎国之兴亡天也。而千载之▲笔力高劲 
　　下。君子独遗恨于蜀汉之事者。非以武侯故邪。至其故垒遗墟。独为之爱惜不巳乃其忠义之激人不独其法制阵伍之妙也不然则窦宪尝勒八阵以击匈奴。晋马隆用八阵以复凉州。是在侯前巳有之而后亦未尝忘也功既有成而后世犹所罕称述况能传其遗迹至今乎慎尝放舟过夔门吊永安之宫寻阵图之迹惟时春初水势正杀自山上俯视下百余丈皆聚细石为之凡八行二十四蕝土人言夏水盛时没在深渊水落依然如故在吾新都者其地象城门▲转法妙 
　　四起中列土垒约高三尺耕者或刬平之经旬余复突出此乃其精诚之贯天之所支而不可坏者葢非独人爱惜之而巳耳庆阳韩君大之以进士出宰吾邑始至拜侯之荒祠次观遗垒重有感焉谓慎曰之罘篆锲燕然铭石蓻焉尔人不足称也爱其蓻者不泯其迹矧侯之地而可忽诸今阵图在夔者有和叔独孤之记少陵东坡之诗四方灼知。而此顾泯焉无所表识。使往来不轼。樵牧者不禁。非缺欤。祠宇行当新之阵图所在欲伐石树道左大书曰诸葛武侯八阵图碑阴之词子宜为之夫崇贤存古。以示向往焉循良事也推表山川考。记往昔者则史氏职也遂书之使刻焉 

　　【 深情老笔能使拗堂勺水迭为层波】 

　　○七星桥记 

　　杨慎 
　　且兰古壤贵竹今藩割川云之剽分躔参井之余度粤乩西路实贯南中关号七星孔明禡牙之地卫名毕节关索授越之区虽卉服之杂居乃朝宗之首路狂溪狼谷山状马鞍者弥千危磴悬崖城比虎牢而倍蓰两嵚夹峙而有水千寻过涉以无舟夏潦秋霖鼓洪涛于树杪浮丘沉陆阻行李于荒途叱石谁感乎鼋鼍。成梁空瞻于乌鹊。但知行恻。未见当仁。道士黄一中厥徒周阳泰云游戾止喟然叹云高下必因乎丘泽朝夕怕仿乎日月此双崖有天生之石岸兼千章饶地产之名才人心若坚神功可冀矢磨杵成针之志徼折梅寄榔之灵薙狝刊林鸠僝镂岊淬兹寸愿砺彼群徒高义动万商之渊泉胜缘集三省之刀布出蘙荟而壮结构刬■〈幽页〉荎以施舆杠雁齿旁阶溅沬飞流不染鱼鳞上瓦阑风伏雨无虞在天半空去地千尺星梁斗柱。榰银汉以横陈雪浪云涛。拖玉虹而曲抱。骑无输载氓不褰裳阳侯惊波。易为方轨。冯夷浸宅。履作康庄相彼桥中潬于黄河手握征南之节较昔梁孙原于黑水身乘博望之槎岂有一介羽流握其十指绵力裨君子之平政遵王道之景行欻奠夷庚罔烦令甲欢歌美谚近传罗甸之口碑隐行昭名远契漆园之心印将永玄玄之绩可諐郁郁之文爰锲贞氓匪溢华衮薄言观者勿替引之 

　　【 玉觚吉羽琅琅暎人】 

　　○竹溪记 

　　唐顺之 
　　余尝游于京师侯家富人之园见其所蓄自绝徼海外奇花石无所不致而所不能致者惟竹吾江南人斩竹而薪之其为园亦必购求海外奇花石或千钱买一石百钱买一花不自惜然有竹据其间或芟而去焉曰毋以是占我花石地而京师人苟可致一竹辄不惜数千钱然纔遇霜雪又槁以死以其难致而又多槁死则人益贵之而江南人甚或笑之曰京师人乃宝吾之所薪。呜呼奇花石诚为京师与江南人所贵。然穷其所生之地则绝徼海外之人视之吾意其亦无以甚异于竹之在江以南而绝徼海外或素不产竹之地然使其人一旦见竹吾意其必又有甚于京师人之宝之者是将不胜笑也语云人去乡则益贱物去乡则益贵以此言之世之好丑亦何常之有乎余舅光禄任君治园于荆溪之上徧植以竹不植他木竹间作一小楼暇则与客吟啸其中而间谓余曰吾不能与有力者争池亭花石之胜独此取诸土之所有可以不劳力而蓊然满园亦足适也因自▲嫣然有态 
　　谓竹溪主人甥其为我记之余以谓君岂真不能与有力者争而漫然取诸其土之所有者无乃独有所深好于竹而不欲以告人欤昔人论竹以为绝无声色嗅味可好。故其巧怪不如石。其妖艳绰约不如花。孑孑然有似乎偃蹇孤特之士。不可以谐于俗。是以自古以来知好竹者绝少。且彼京师人亦岂能知而贵之不过欲以此鬪富与奇花石等耳故京师人之贵竹与江南人之不贵竹其为不知竹一也君生长于纷华而能不溺乎其中裘马童奴歌舞凡诸富人所酣嗜一切斥去尤挺挺不妄与人交凛然有偃蹇孤特之气此其于竹。必有自得焉。而举凡万物可喜可玩。固有不能间也欤。然则虽使竹非其土之所有君犹将极其力以致之而后快乎其心君之力虽使能尽致奇花石而其好固有不存也嗟乎竹固可以不出江南而取贵也哉。吾重有所感矣。 

　　【 低徊婉转顾盻生姿】 
　　▲余音缭绕 

　　○太华山记 

　　李攀龙 
　　经曰太华之山削成而四方其高五千仞其广十里葢指华中削成而四方者尔四方之外宫之尽华山也自县南十里入谷逶迤上二十里抵削成北方壁下乃谷即西南出不可行行东北大溜中溜中一峡裁容人左右穿受不满足穿受手如决吻人上出如自井中者千尺曰千尺峡北不至十步复得一峡百尺人上出如前峡曰百尺峡则东南行厓往往如覆敦出人穿其穹中行穹中穿如仄轮牙也厓绝为桥者二所东北径云台峯东南得大阪可千尺人从其罅中蹑衘上阪穷为栈五步顾见罅中如一耦之■〈田巛〉新发诸耜矣罅中穿如峡中峡中衘如罅中峡中之繘垂罅中之繘倚皆自汲也栈北得厓径丈人仄行于穿手在决吻中左右代相受踵二分垂在外足巳茹则啮膝也足巳吐是以趾任身也北不至十步厓乃东折得路尺许于厓剡中入并厓南行耳如属垣者二里剡穷复西出厓上行则积穿三丈有厓从北□□此厓上复高三丈自踆首南行厓如前剡中属▲□妙 
　　耳甐耳矣三里而近为苍龙领领广尺有咫长五百丈厓东西深数千仞人莫敢睨视是郦生所称■〈木弱〉领须骑行者矣虽今得拾级行哉足欲置之置先尝一足于级上置也然后更置一足其所置足犹若置入石中者犹人人不自固匍匐进也级穷得厓踆焉高二丈一隅西北出人从其隅上南一里得厓又尽磝不可以穿繘自汲也是皆所谓悬度矣不至百步西北冐大石出厓下西南上二里得松林五树称五将军厓上者不见杪厓下者不见本从县中望见松如树菼也西一里有大石如百斛囷不知何来客于此横道而处踰之为穿径二十所西南百步得巨灵掌掌在削成东北方壁上不尽壁五丈许人不得至掌二丈许掌形覆其拇北引如三寻之戟从县中望见掌即五指参差出壁上也又西百步诣削成四方上矣西南望削成四方中东北望所从上削成道道从东北隅出二十里是錞于云台峰犹杓之在十矣削成则上四方顾其中污也上宫在污中西北玉井在上宫前五尺许水出于其上潜于其下东北淫大坎中凡二十八所北注壁下壁下注道中一穴北出水从上幕之也四壁之穴各在一搏上宫东南上二里许得明星玉女祠含神雾称明星玉女持玉浆乃祠在大石上大石长十丈许祠前辄拆拆下有穴穴有石如马折南五丈坎如盆者五所如曰者一所水方澹澹也下从祠东南峡中行二里得池二所大如轮东南行三里望见卫叔卿之博台在别颠为埒不尽厓尺中如砥可坐十人厓南北繘纚纚也欲度者先握繘自悬厓中乃跖厓自汰令就繘不得繘还跖厓自汰得而后释所自悬繘也此即秦昭王使人施钩梯处也西南上三里许得一峡如括曰天门门西出为栈而铜柱陿不能尺长二十丈栈穷穿井下三丈窍旁出复西行为栈而铜柱一池在石室中不可涸也天门旁有台如叔卿之台南望三公山三峰如食前之豆是白帝之所觞百神也从上望壁下大溪溪肆无景即日中窈窈尔久之一山出其末。若镞矢。顷即失之矣。是为南峰南峰前出南壁上东峰出东南隅壁上西峰出西北隅从下望之五千仞一壁矣攀▲□绝 
　　龙曰余既达削成四方中。不复知天不可升矣。余夫善载腐肉朽骨者乎。及俯三峯。望中原。见黄河从塞外来。下窥大壑精气之所出入。又未尝不爽然自失也。 

　　【 离奇佶曲满纸斧凿痕此等文字前辈所不肯为亦前辈所不能为】 

　　○斲氷记 

　　刘凤 
　　岁甲戌月之涂时乃大寒北风扶摇陵震川陆氷凒凒塞涂自洫遂以达弥望皆凝冱林木凄其色廪廪云?甚雨?对飊风?忽欲堕景候惨冽甚日暣霏霏薄之霒霭澹淡霨起相映发回中人凔不胜凚予与二三子居奥室重衾自拥犹憟若露之冷折骨惊相谓顷岁来寒未有也乃余顾跃然喜自昔之从燕中役霄雪沾浥霃霃千里积至牛目丘陵为塴陁腾涌风横挟之怒号天地若摇兀者久不游今复睹此怳然怀往且方壮少精醟盛冐犯霋寒朝夜衢路骑行无葢执策驱之耳不自觉今虽衰奈何都无意气学儿女子缩朒乃强命檝欲有所之榜人谏不听始自岓侧凿氷冲冲开不寻丈益督之前霵霵渐雨?虺裂之声硼■〈石訇〉磅硍若石砻斲之砾硌碎若玉礛之磊砢磷磷薄流澌左右荡激舟渒然进■〈舟戚〉■〈舟戚〉若割层磥硗喾击甚棘役者休劳之酒复行傍■〈舟羲〉者观者倚舻欲并出者咸怪之谓何所急厉意不避横轶中流擉摘抶抵如期赴迫切者咸噪以助之势挥蹸突攘益蠭起波沸翼而蹙之磕磕然者巳而迫午霁和泽气稍融液所殒破解散者所蹍跐副??寽者所牚捂蹍拓者则巳委积涯涘粲若雪绮矣数里间辟为通道夫或捧痛而讴或呼以作气遂抵湖上乃策而登四顾颾飉萧屑远郊苦雾霾之若汹汹动虽肃厉而不爽彻孔子曰天寒吐珠于泽睹若??晧溔不辨语所谓天白灏灏寒凝凝者与矧石气石?郁石?郁磢击与风?萧风?萧相杂面受之如射沙石粟肤龟手不足言战战不可任语笑皆为冻咽竹树飋飋柯叶尽霣望乃不蔽湖山远来在前予虽意益舒二三子无复色遽欲归夫时者不可常即岁如此严亦几何遇之景气无论四时当其极岂不佳哉何以暄凉间也人养适过窍理皆疏颜泽不坚故不可犯霜露予四方之人也而久此悒悒岂能忘故时忽睹此遂动驱驰想彼北鄙寒绝手足皆瘃堕沉身没命思策功名独何壮与而予与二三子空老耳何□且古者凌人纳氷阴室以赞阳气故无氷则书以□□东南地气稍偏然累岁冬燠则藏乃不固今幸□□遂合岁其阜与玄冥者能专其令与予虽山泽逸安得时穰岁登乃能无他虑又因其寒暑之暇极意所之纵览观焉而慨寓之矣 

　　【 写严厉硼■〈石訇〉之状熇暑中亦觉肌粟骨寒是销夏妙品】 

　　○重建提督军务行台记 

　　【 前缺文】 
　　兵部议尚书兵部议如都御史言请更一玺书为提督军务兼抚治者请给军令为旗为牌若节钺者十制曰可于是都御史拜受命乃为檄檄诸道曰荆襄。汝以楚之被甲组练左右广六卒长来。曰南阳。汝以韩之少府溪子龙渊革抉其劲士若长来。曰金商。汝以秦之厹矛鋈錞虎韔镂膺绲縢之骑步若长来。曰汉中汝以巴賨叟兵白发黄头若长来。既集则为之饬前矛虑无中权后劲为之置鱼丽鹳鹅之阵而亲鼓之又三令五申之俾各受约朿以归勒部士乃咸叹曰吾郧自是有帅哉葢前是孙公以抚治之节来填郧率厉文武士西刈巨憝欲申是请会念其二尊人移疾去去而使院有不儆于灾者属新之凡更二使者院告新而公复至始拜命名之曰提督行台有司砻石以记请而公用治行第一入卿大理顾谓其代者世贞曰志之毋忘所繇更也世贞谢不敏不可退而思之当成化时　国家尽西南之兵力。以仅胜诸流人。而始服崇郡。侨邑居之而犹不足。为置阃。阃不足。为置台。然其指乃在抚而不在督何也。今天下平治。荒服鲜辫四履之地皆大镇。其民逮曾玄以至耳孙。不复知所由创。顾抚不足而以督请又何也。当成化时其人犹困兽饥鸟。然思一就栖食之地而无其道。苟有以籍之。则笠耳。是谓无治形有治端其用不得不抚今大下号为平。而文恬武熙。孽牙之萌。葢日夜其间是谓无乱形有乱端其用不得不改而督是故晋武之销兵。巨源进而陈讽。颖考退而偷食有以也。孙公不以且得代谆谆言地方大筴手成事而授之不佞乃犹狥治人治法之说云即不佞乌能使▲督抚之义□然 
　　是官重书曰知之非艰行之惟艰以俟后之君子相与愯然顾名图践哉 

　　【 雄卓遒练之文直可凌轹班马】 

　　○先伯父静庵公山园记 

　　王世贞 
　　循麋泾而西者曰大王父司马公第袭第后稍西偏而枕泾者伯父静庵公园也入园松亭翼然巳屈松栢为左右屏巳又屈松栢为鹤鹿者各二折而西则东山之趾在焉有亭瞰崖而下俯稍西为静庵中五楹两序半之出庵折而西又数十武为山堂堂之南有台列怪石名卉东西修竹绵亘数百武辟堂扉而北则杳然别一天为大方池中浸芙蓉菱芡左右石门以入山分为二桥各有亭踞之其水左深入石洞为石梁以度抵一崖而止崖前凿盘砺莲花引水浮杯眇眇自崖隙出水右度桥而穷复为深涧上横石以道而西抵矾石山被以白华曰雪山诸山辅皆土冈委曲抱麋泾若率然之脊万松鳞鬣之山之胜不可尽数大抵石巧于取态果树巧于蔽亏卉艹巧于承睐亭馆巧于据胜而巳其所谓石则太湖武康斧劈昆英之属。果则桃李梅杏橘柚枨柑□梨梬枣橪市含桃卢橘来禽欝棣杨梅榙■〈木眔〉之属。树则梧槚梓栝椑栢杉桧黄杨柽榉檘栌胥余栟闾女贞椿榕之属。卉艹则蜀茶海棠辛夷玉兰蕙芷穹穷博且芙蓉芍药牡丹合欢忘忧青萝苍荔之属。各以百千计亭馆可再屈指数盖静庵公自罢藩幕归甫三十年中间即非负危痾峻风厉而未尝晷刻不之园其所规擘匠缔旦损夕益往往出人意表以故精丽甲东南。虽夙称名园者逊弗能抗。予自为诸生则巳侍静庵公杖屦游山中每春夏交苍翠四封蹊径殆绝裁霞襚彩因风回荡□幽漏明芬芳徐出琅玕峥嵘青葱峭蒨爽沁脾腑百羽萃止弄喧诉凄啁啾嘤嘤有傲人色纵屐游目靡匪趣会而静庵公雅好客客毋问昼夜啇移征易丝倦肉代改席谋欢醒醉互端是无但东南。称能为园主人者。亦逊莫与静庵公抗。而会予北游得一官久之遘家难归静庵公巳捐馆舍属服除稍从诸兄弟往则向之所谓松栢屏障鹤鹿及他栏楯荡然无一存石亦多倾圯卉草杂树十去五六亭馆十去三四苐其存者石色渐古苔藓蚀而萝茑封桮桊之木获遂其性上干云霄虬攫虎坐眩怪用壮履綦鲜及鸟雀益傲至于管弦之地松飙骤涛▲□古苍颓堪人□吊 
　　篁水相应恍若旧游之在耳而寻之不可复竟矣予从弟瞻美为静庵公少子酌予茗石上相对歔欷久之意以有所轧故不得致力于兹园以终静庵公志也予徐谓曰子不闻宛洛天地之中。古所称至距丽伟观哉。彼远无论铜池金谷。丝障钱埒之地。不终属梁窦崇恺也。大历会昌中平泉绿野。奇章之石。履道之竹。皆足以吞兹园八九不介蔕。而宋时李文叔之所记。无一为其子孙有者。文叔所记园几二十年。不旋踵而中金虏宁独旧主不可问。而遗丘故池潴夷为瓯脱。亦焉能彷佛指导哉。今兹园虽小颓。而幸置之湖海寂寞之乡厌者不易弃而欲者不易迹吾故知兹园之长为王氏有也。子何念焉瞻美意似有省者既而曰洛阳之不复园也葢三百年矣读李氏记而园若新也文其可以巳哉夫园之不吾长有也吾知之。而子之文长在天地。吾亦知之。子姑谋所以新吾园者。予曰诺又二年记成郡人尤子求为之图而予系以诗 

　　【 备盛衰荣落之感似听旧宫人说开元天宝遗事黯焉神悴】 

　　○仲宣楼记 

　　王世贞 
　　自王粲仲宣依刘表于荆州作登楼赋而江陵有仲宣楼后襄阳有楼亦曰仲宣而友人襄少史周绍稷至自修楚乘还断以属之襄阳其辞甚辨而其旨以刘表始至宜城用二蒯蔡瑁计讨平诸贼北据汉用以临中土几十五年而其子琮始降曹氏葢终始不离襄阳而江陵特其支郡仲宣之依表为幕下参佐以供朝夕不应去襄阳而登江陵之郡楼也然刘良注兹赋犹以为江陵而盛弘之荆州记则直以为□阳其所称陶牧昭丘云江陵西有陶朱公冢其碑云是越之范蠡又当阳东南七十里有楚昭王墓登楼则见之按张华志称范蠡葬南郡之华容又云济州平阴东陶公山山有陶朱公冢则所谓陶牧者未必确而楚昭王避吴去郢北徒鄀为襄州之乐乡其所谓昭丘者亦未必不在襄之近境也赋又云倚曲沮之长洲注引地理志汉水房陵东山沮水所出今房陵实为襄壤邑而沮水至郢入江故不走江陵道然郦道元谓沮水南径麦城西又南径楚昭王墓东对麦城而据此赋语为证则仲宣之所登者一而后人之所拟者三其在襄阳去赋事辞稍远而于理为近也夫襄阳之必为仲宣。与江陵之必不为仲宣。吾固不暇论。其辞之微称于后世。若士衡兄弟之所让笔。亦无足以容吾赞。独怪当仲宣时天下半麋躏于戈戟其可借而托足者独荆州而幽忧感怆之极自谓其身庄舄而心锺仪若有羡于求群之兽与举翼之鸟岂以景升之将阽而荆社之不木欤迨其一说琮而归操。甘为其用事之椽。而内艳其所从之神武遂忘先太尉司空之所以相汉其于辞葢不以风而以颂矣然则仲宣之所为怀思故土也非故国与故主也。予既以语绍稷而会　襄国王有所拓饰于楼使使来请记今　天子累叶神圣薄海内外为一虽穷发不毛之地梯航所可及者若在堂隍之下而无所虑其私王以亲贤有国兹土世世共奉唯谨亦宁若景升之不恤其祀而自玷于宗衮哉。予欲不辞而书之石以示夫游者仰而国俯而家靡所不衎衎即欲□撰述以鸣熙代之盛而附于登高能赋之义足矣□不必以仲宣轻重也 

　　【 考博似宋景濂荆涂记而笔手更老】 

　　○滕王阁图记 

　　卢柟 
　　柟少闻南昌当吴楚雄镇而滕王阁则俯瞰西江延引瓯越瑰琦绝伟为东南楼观第一及读王韩所为赋诸所称引益奇常自语以为当及壮游往视造物之妙于所谓滕王阁者庚子岁柟坐佣奴事系狱秋九月廵按监察御史樊公白其冤平反明年殷公追寘之大辟由是愈益锢其身不得之南昌观滕王阁矣戊申山东石公以明进士治浚加恩儽柟法少宽因市诸所蓄故物得画一卷曰滕王阁图自阁道始傍达连房阿观旋室■〈女便〉轩离担荷楶戢孴翔翥于霄汉之上怪石幽筱危松苍然护映屏障俱点缀人物山水图书象态呈露咸极巧丽独恨童仆数辈不可役使黄衣客兀然吹笛无声焉尔阁阴穹山崭嵓横碧黛绿滕赴环抱流泉瀸沃会为洲潏石衣蓱藻委靡悠然而可赏者是诚天作地藏以助兹阁为天下伟观者也于是抚卷慌忽若失缧绁栩栩乎若驭云骈而超越江汉飘飘乎若遗浮埃之表搏扶摇而游览于阊阖也乃知曩昔王韩所为文赋不诬而柟亦得覩所谓滕王阁者窃偿其私愿焉夫滕王阁柟未之见。所传图画。又未知真得肖其形与否。今遽喜跃为庆幸如是。设使柟诚得一凭览。尽江南临观之美。即当乘元气游六合。灏乎长往。与世相弃。岂直今日苟活为僇囚依圜墙溲厕而巳耶。柟幽拘多感每戍卒更飜至则道故旧事或曰某游宦业美田蚕园宅今丘墟矣或曰某见其服舆刀鼎奇器在若州县葢售之也或曰噫某死矣其子孙不能亨有富贵穷且丏也嗟乎柟待罪七载视犹瞬息斯世巳有陵谷变迁之意而滕王阁独淹蔑吾庐无闻于缙绅士夫是不几昧于天道往来消息盈缩之理与假令斯画为匪人有。不过资覆瓿之具。抑安知是图清淑之灵。于柟无衔。而吾烛物之智。不见晦于滕王阁也。龙川孟君思才儁豪爽尤深画理于柟龆龀友善因持轴语之曰是宜与君即柟不幸死。君可日哦其下。以慰吾滕王阁之思。幸而见原。则吾与君观天下形胜。登会稽。涉彭蠡。泝洞庭。越衡阳。临汉水。以望方城。猎云梦。窥荆门。下氓江。还行淮海之间。貙鼠所邻。蛇龙所居。厉幽显崎岨之观以求所谓滕王阁者周章而徧览之柟虽驽蹇尚能为君歌咏其事旧所藏图画乌足为之羡叹云因戒之曰去汝好适孟君家待吾考订姑作记与汝别 

　　【 倏真倏假忽喜忽悲似张旭酣书淋漓欲绝】 

　　○兵部武库清吏司题名碑记 

　　汪道昆 
　　司故有题名碑则舒太史纪之矣其言务矜名实不啻狥于众而徧告之往不佞居舍中石列名且尽诸同舍郎请更始会不佞以郡行其后十五年不佞入佐司马则尚书郎林文甫赵敬思在事帅诸同舍逓请不佞修成言窃惟除戎器以戒不虞葢取诸易自昔五兵之利。武库职之。至我　国家则缮之司空。储之大内。有发必先以闻。无亦国之利器。不可以示人。虑万全矣。乃今所司大者天下尺籍次者诸司舆隶征庸司仍武库名不忘古也顾勾稽在尺籍则专设主事分舍主之故事员外郎五年一阅诸军今罢勿籍独岁给诸军布絮无他端内舍主事归一人则督武学且摄部廪郎独主征庸出入及省中官吏质成每退朝入舍中时至辄升堂长揖下堂公事立办视他舍独优游且舆隶以力役征不办责在所部四方失伍必文至而檄诘之今分遣使者按部中此无所预武学材官子弟藉膏梁往往恣睢不受功令诸部以数端故率因故常藉苐令更张无所用其力又出入如乘传不旬月辄徙官即计日考成将不待此其大氏也古之仕者或以其世或以其身终或长子孙或岁至而后代率以持久而收効众夫然后名实归焉乃今事少而拥格多又逓迁去即夷夔稷契将何赖以成名必如太史之言则不佞请广之矣王者载鞬櫜而归武库。固将藏器待时。即无所用之示有积也故积金者饶。积粟者饱。乃今备在司马恶能去兵其在诗曰■〈走斗〉■〈走斗〉武夫公侯干城庄生有言兵莫憯于志而镆鎁为下夫以中材之士而当干城则其掺志者殊也不佞尝谓当世怠于养士而躁于用人士释筴而受书。任者曾不能什五六。夫何故。养与用异也。当世文武并用。而持文墨用事者居多。阃外将权轻受成而巳。一旦而受戎事。任者曾不能什二三。夫何。故文与武异也。故国不积。则缓急无材。士不积。则缓急无用。早服重积。其斯为治国之善经矣乎。然而善积粟者勿夺其时善积金者必与时息时违则事去时过而后事事则无功故曰时难得而易失志士将有树。也必有积也。资适逢世。恶可失时。仕莫善于郎▲不□之害 
　　潜所谓时也由郎而下则官薄而事烦等而上之则任专而事重故惟诸郎事省而武库尤省良时不在兹乎。乘闲暇则明政刑避宴安如怀酖毒昔之从政亦莫不然于时枹鼓不闻兵革不试自公多暇岂无所用其心哉按章程。考令甲。则积多闻。察地形。辨人物。酌时宜。则积多见。博古以资闻见。则积多识。议坚瑕。明奇正。部署兵势分合。侦虏情向背。则积多谋。日而积事。月而积功。岁而积成。积久则相悦以解。由是而向用。□□而不利哉。昔之闻人尝以布衣任天下▲抟题多积之善 
　　事卒之□□□夏目为数万甲兵其积可知巳故百金之□□□□□□假令得万人敌将帅之役也彼以一□□□□□□非社稷之役乎哉有志亦若是耳夫燕无函秦□□燕秦非无函庐也夫人而能为函也庐也今之君子则皆用世之良上之奉　天子威灵。下之服司马法。得时而驾。相与宣力四方。固当韣乌号之弓。房肃慎氏之矢。函昆吾之剑。鐻休屠之金。辇而归之尚方。以尊　天子而威四极。讵宁谓武库无兵乎。进而揖□六卿。出都四岳。次之分部藩臬。南面而视诸古诸侯。则其绪余固无难者。镆鎁可断犀革。于齿腐何有哉。今大司马谭公由武库起自是攘夷距虏俨然为国金城此其在古人早服重积之道得矣其名具在观者其有兴乎此太史引而未发之言敬告来者 

　　【 积之一说堪为救时石画议论斐亹更迭出不穷】 

　　○故总督少师杨公生祠碑记 

　　汪道昆 
　　蓟门故未有督府其置督府也自嘉靖庚戌始诸督府故未有功其着保障功自少师杨公始密云故未有祠既去而生有祠也自杨公得代始故未有行边使者乃今遣大臣至自不佞道昆始壬申大阅不佞奉使蓟门首事密云则督府治也凭轼而经北郭少师杨公祠事在焉不佞释辔下车徘徊祠下进诸材官诸父老问公故督府状纚纚数千万言不佞俯而思仰而叹也嗟乎吾故知督府之难。乃今而后知蓟门之尤难也。蓟门难矣。乃今而后知杨公之独当其难也。顷自　先帝即位虏寇滦东则自东南召文武大臣入受蓟事在事者委身戮力日请便利行之于是严责成。分部伍。矜保界。缮停障。明间谍。察虏情。程功能。作士气。乃今戍守相望。辎重相从。车战有营。火攻有器。以此而视畴昔。何论径庭。彼其内乘积废。外劫积威。一旦与之更张。庶几敌忾。是难能也。要以穆考端拱于上。从谏如流。三事赞密勿于中。筴边事如指诸掌。言入则无不利。令出则无不行。卒释群疑壹归国是。此今日事也庚戌不戒法当事者狥市中虏　既饱归将岁一啖以望其腹小入小利大入大利莫敢谁何　太上抚剑而视。边臣一不效。辄传向者法。柄臣子方用事。非入郜鼎即出镯镂。重以发言盈庭。掣之肘而代之割者。何纷纷也。夫以不律之师。御方张之虏。蒙不测之罚。抗无厌之求。狃不询之谋。执□尸之咎。跋胡疐尾。虽狼顾且不遑。此畴昔事也今日之事将能而君不御故易为功何以故。庙算胜也。畴昔之事孤立而患多门故难为力何以故。庙算非也。今日之事。自中主之。此非真督府能也。非真将士力也　圣君贤相之吁谟也畴昔之事。自中制之。即智者不暇为谋。勇者无所效力矣。吾故曰少师公之烈也。诸将吏然疑者半藉藉有后言以昔视今虏不改谋地不改备其难均也乃今视昔有间矣无宁右昔而左今嗟乎不佞尝从公等猎塞外矣虏众犹犬羊也。其猛噬犹豺虎也。跳梁犹禽鹿也。犬羊众矣。吾其鞭挞而驱之。牧人事也。豺虎猛矣。吾其格之搏之。有力人事也。鸟举而麕至。难制矣。吾其鞲弋之。网罟之。佃人事也。君犹天也其明日月也其威雷霆也雷雨时作虽日月不能不晦冥闪忽交加不及揜耳当其晦日月安足恃哉柄臣挟上行私犹之乎旱而魃也犹之乎稼而蟊也溃中而拥下奚翅豺虎禽鹿犬□由前而罢者若而人由后而诛者若而人岂其力诎而智单无亦机楉势禁故终不免杨公中立壹以身狥国家避径窦不由绝苞苴不入即文武具足业巳结　太上之知彼其自君侧而虎视公不忘逐逐危可知矣于时虏大举薄大水峪直将袭故智乘之虏尘蔽天连数百里金吾缇骑日数十至接踵以密闻大墨方睚眦公幸不保以自快公登陴冐矢石。亲将诸将兵扼虏冲。一虏先登断臂而堕。虏大沮。寻反尾为首。击其东。公业巳遣主将先出间道备之严。虏不得逞。夜募死士以火攻虏。虏乃咋指遁归。明年寇马兰峪乃复创去。由是　太上倾心向用四方有败率倚办之。揭日月而收雷霆。彼其为魃为蟊。终不得间。大都天佑明德。赉以不二心之臣。人力宜不及此。故今之所易昔之所难今之所优为昔之所不暇则其所遇者殊也诸将吏唯唯则以使者得专述愿旌公伐而勒之碑公在端揆不佞为公故吏其知者谓不佞为考信其不知者谓不佞为市交藉第令碑之碑故以公重抑将以不佞轻矣及公得谢诸将吏请如初不佞谓公以老成而系四海之安安车旦暮且下居有顷则以襄毅易公名边人申请者三义无所避惟公以功实冠勋府直将飨太庙书太常蓟门特举其一隅无庸不佞在法以劳定国则祭之能御大菑能捍大患则祭之乃今生有祠死有述上之不愧尸祝下之不愧鼎铭矣遂勒之丽生之石而系之以乐章 
　　建玄钺兮受彤弓遏寇虐兮三辅东都元老兮绎肤公渥周泽兮九州岛同巩上国兮绥华戎释东顾兮纡重瞳最祈父兮尸元功留赐履兮表故宫英勃勃兮气如虹骏奔走兮万夫雄傧俎豆兮伐皷锺灵之来兮驱长风辟蚩尤兮御丰隆森象卫兮云鸟从纷来下兮集高墉 
　　右迎神 
　　援北斗兮挹上尊皷吹离兮铙歌烦陈部曲兮昔。所敦缅折衡兮俪若存间合终兮寂不喧蹑文履兮归华轩怀旧昭兮湛新恩捐遗筴兮翼后昆日云暮兮群灵奔经大行兮宿昆仑陟帝所兮开天门宣沆瀣兮恊细缊粒下土兮籓中原鞬櫜卧兮京观骞贡騕褭兮效瑶琨来万国兮叩九阍历千■〈礻冀〉兮奉至尊 
　　右送神 

　　【 参稽时势燎如列眉而抑杨斡旋处具见笔力】 

　　○临朐县文昌阁记 

　　冯琦 
　　斗魁戴筐六星曰文昌宫按天文魁主日平旦建寅德在东方故天官书曰魁海岱以东北也然则海岱诸郡宜祠文昌今天下学宫多祠文昌而吾朐当斗柄所建于其照临而独阙如也祠文昌自博士张君始张君来典邑庠谓间者科目晨星以堪舆之说建高阁于东门故址为学宫左获因以奉文昌之祀计工程度官是土者及士大夫百姓争助之赀逾年未竣而邑侯至实始成之是役也以张君始以吴公终而移书不佞为之记余惟文明之代。地绝天通。人神不杂糅。今祠家多援周天列星而以人事之斗北极也而命之为祖为师取斗四星图绘其象而谓之魁指戴筐六星为缟衣素写青童白马而谓之文昌夫以悬象着明列宿之次。乃能下而与人通其言语。文字。听其钟皷管钥。飨其牲牢酒醴。此其说宜儒者所不道。虽然神也而以人事之非礼也神也而以神事之则礼所不禁也今夫天之有帝也。星之有君也。星精降而为贤士大夫。大圣贤之骑箕而列为星也。说▲有色 
　　虽在耳目之外。亦安得言地天绝不相通乎。今当斗柄所建而为之祠洁粢盛备飨礼以昭大神而大神相之以兴起多士未可知也然而不敢恃也夫气之聚散势之向背地形也而移之于人此亦儒者所不道夫士受命于天乎。受命于地乎。吾以为在人而巳。世有不祠而福靡不耕而获今诸士无乃玩日愒月于修业实有所阙而以乞灵于堪舆天官家其谓之何虽然是举也国人属耳目焉将兴起其视听而澡袚其心志斯不亦累土以为师保乎然而不敢恃也▲全靠神力 
　　古称文者精所聚也昌者扬天纪也天垂象君子则之诸士其一乃心凝乃神游精八极取材百代以掞天藻而敷国华为景星为庆云此其为文昌也大矣。夫神有神之祀。弗敢废也。人有人之事。弗敢失也神无废其祀人无失其事斯亦地绝天通人神不杂糅之义巳若夫堪舆天官家言则余不敢道之也 

　　【 不恃巳而恃神士子陋习绝地天之通只在人无废事而神安幽冥其吉祥善事当更胜于建阁之纷纭矣】 
　　▲奇而核 

　　○重修大观楼记 

　　利瓦伊桢 
　　瓜州镇在江北岸距杨州四十里而远有城自宋王友直始废矣嘉靖末倭犯扬州更筑城城南故有望江楼亦废万历初丘郡丞更为之名曰大观三十年来渐以圯剥郡丞豫章方中子缮治斧藻还于旧观集镇之为诸生者暇日属文谈经其外为台建大将旗鼓岁时肄水战之士四隅有隙构别馆庖湢皆具凡游者与四方客之寄径而厩置不给者于斯共一日之积一夕之卫焉大江可■〈奭斗〉金焦北顾三山可挹蜃楼雾市可窥若木扶桑可援锺阜龙盘石城虎踞宫阙陵园郁葱王气可约畧揽结也信哉大观矣既落成中子俾予记其事考史曹魏伐吴幸广陵故城临江观兵摄天堑之险而返今瓜州涉譬之衣带水耳以彼戍卒十余万舳舻千里何难飞渡岂地有沧桑移徙抑郡邑建置古今不当瓜州故非临江所耶江远即敌亦远江近即敌亦近远近之间。所为控御经畧难易区分矣。国家财赋吴越强半漕挽栉比率由此出留都与京师共建是为股肱故以属邑一镇而张官置吏屯兵备警与郡相首尾门户严则谢玄无内顾之忧。藩篱固则祖逖有前进之势。观于地利而知镇之重也。四方民赘聚无万数家鲜恒产什九商贾仰机利而食自榷税中使出而商困商莫富于盐策多秦晋新安产非土著也顷者盐政抏敝巧法不可胜原商乃重困东南水旱无岁无之益以河决堤繇不息迯亡塞路盗贼多有倭奴蹂躏属国未遭大创鲸鲵播荡余腥尝染淮海建囚跳梁视辽左杌上肉有如万分一饮马山海关遏天津运道震于其邻讵可安枕山东河南大祲饥民累乞丏不遂恣行抄掠就蒲蠃于江海之邦昏夜舴艋络绎不复谁何凡此皆可阶乱昔人所云承平为繁华之会。多事为驰骛之冲。观于时事而知镇之重也。登斯楼者宜作何观将洽其新昵出其尊彝品其百笾敬其袚除体解节折而共饮食之酬弊宴货以示容合好乎将仰而山俯而江远而海昕日夕月烟霞风雨草木禽鱼四时万汇穷态极变应接不暇击节而吟挥毫而书鼓琴而歌盘礴而画坐胡床而啸取适目前不知其它乎将侈口鲍昭之赋芜城也牙樯锦缆青楼绮陌车挂轊马驾肩廛宇扑地歌吹沸天赞以富都那竖相以长鬣之士以视侈淫色为明以土木崇高雕镂为美金石匏竹嚣庶昌大为乐乎抑观夫耕耘机杼之业日蹙琐尾呻吟之状日增铸山煮海之赀日耗蓬蒿艾荻之区日蔓也余皇太白蒙冲鬬舰走舸游艇五楼三翼非不饬也而能操者几何人城高九仞睥睨万计楼橹刁斗革笥木荐桔槔兜零渠答蔺石鹿角虎落非不备也而善守者几何人介冑剑戟矛▲大意与阅江楼记同而庄严闳丽则□事增华矣 
　　铤弓弩鼓钲旗旆火攻之器非不修也而敢战者几何人八阵六花鱼丽鹳列箕张翼舒右牝左牡越之鴈行郑之鹅鹳常山之率然非不试也而实用者几何人则必有穆然深思。凛然畏惧。戚戚然若痌瘝在躬。闵闵然若农夫望岁。皇皇然若彻桑土。戒衣袽。惟恐失时者矣。诚如是镇为吴楚扞蔽为帝畿金汤奠无穷之基垂无穷之闻所贵大观傥在斯乎挽近世文章家有记天开图画楼者有记京日月观者有记壮观亭者皆镇错壤景物相方而其大抵多吊古览胜放浪流连以宽旅况而寄才情非危言核论瞿瞿艮士所欲闻也窃附■〈木巳〉忧嫠恤之后舞笔奋词用告观者中子名尧庚持官守身以顺简书奏课为最兹特其一端云 

　　【 嵩岳其体江海其气洵称□观】 

　　○白华堂记 

　　陶望龄 
　　新都许太初。兴寄儁远。（雅）[素]善游于琴。尤自喜以为独解绝（诣）[至也]。余与相从都下既久。每凉月佳夕相对。焚名香。拂弦奏之。为之忘返。太初又善医。手指所遇必奇中。尝谓余曰。凡吾所为医与琴皆有寓也。久之人有为余言许君行纯孝。亲病尝刲左股作糜而进。悲其亲之不能疗。而欲以技仁夫人之亲。技成而悲其巳晚。幽忧邑郁不可告语。辄抑而写之于琴。其所谓寓焉者其然乎。太初请予记其白华堂曰。此司马南明▲学业深入曰造诣孝子之心仁人之用 
　　先生所目也。余葢尝诵诗而叹其畼情宣志之善。当夫境合志符。古今人情真出一轨。及览笙诗六篇疑之。既而叹曰。诗之妙至是乎。夫有诗之声。有声之诗。精之所至。口不能喻也。意有必极。物不得间也。难言矣而犹可言者。文载之。歌扬之。而声附焉。南雅之类是也。言所必不能（迨）[及也]。文所必不能传。而聊托之于物则声焉而巳。彼（嗢）[搵]（哕）[厥]夷（靡）[细也]■〈口雝〉■〈口雝〉喈喈之间。而诗在焉。六篇是也。故太师谱辞外之情。而国史标一成之目。葢韵接声稽而诗不能遁。所谓白华者。岂亦当时孝▲嗢哕理气也 
　　子所寓。而太师采取之。如歌辞之录于民间者与。锺子期闻击磬者而悲。问之曰臣不睹臣之亲三年矣。锺子期曰。悲夫。心非臂也。臂非木石也。悲存乎心而木石应之。悲夫然则笙耶。磬耶琴耶。其谁为白华也耶。其谁非白华也耶。按仪礼乡饮酒及燕礼笙入于悬中奏南陔白华二诗。皆孝子之什。先王之以孝教天下葢如此。第令今之世有明乐者。而采声诗以章孝治。则许氏之琴。倘亦有谱而传之者与。白华何异焉。余鄙陋素昧音奏。属新有家戚。念老亲甚。夜过太初。为援琴如曩时。凭几听之。悄然而忧。凄然泣欲下。几不能卒其乱也曰异哉琴昔之琴也。何其悲哉。将子有思乎。其余心之思乎噫余殆得之余心也。非能得太初之心也。向使余能知音若锺子。当不待宫羽之定。而知其为许氏白华矣。宁至今日哉。余移疾南棹。幸而得请。家傍镜湖。波平月华中。流■〈舟羲〉一舫。安得邀太初为操。一再弄易其悲而为乐也。然太初好游。岂无意越山水乎。庶几遇之书以质许君。因为斯堂记焉。 

　　【 至情相感恻恻心动纸幅外觉有无限回翔】 

　　○浙江按察司题名记 

　　胡维霖 
　　我明内有都察院。外有按察司。皆朝廷执法之臣。故称臬司为外台均之豸服为触邪也以明刑弼教。以振纲肃纪。以揆文奋武。任不（綦）[极重]重哉。浙为十三藩领袖。而浙江按察司。以按察浙江之郡县者也。有总宪。有副宪。有佥宪。凡守令之贪廉。奸豪之纵横。士习之隆污。民风之嚣淳。囹圄之冤抑。将师之勇怯。戍卒之勤惰。与夫海寇之出没于闽粤。倭夷之蠢动于岛洋。咸得（纠）[举也]而察之故官此司者代多名臣天顺以前。未有伐石题名者。有之自黄襄敏公始。嗣后凡四修。至万历丁亥。少司寇吴公。再为勒石。距今四十年。姓名多遗佚。霖承乏杭严道。时与总宪海虞陆公。俯仰今昔。因搜次名籍。编年纪序。其有徽猷美政。赫赫濯濯。见　征于文献者。一一详纪所以备考信也有事业彪炳昭代。而此方宦迹。偶遗纪载者。不敢旁引所以阙疑俟补订也又以碑石有限。名不胜书。因付剞劂。是前此未有镌之仕版者。有之自陆公与不佞始。今上龙飞戊辰。霖待罪本司。与诸寅君展玩题名录。尚友先哲。恍若同堂。督学使者江公以霖入浙数年。考古有征。不可无记。霖谓君知御史大夫轩公之为臬使乎轩遇廵台于道不为避肃揖之曰某今日以某事适某所先生行将安之廵台曰将访某乡达轩公曰宪臣宜为国击奸贪不宜数烦驺从从贵人游也廵台唯唯先进遗风如是吾辈今日不惟服轩公之劲直而且服廵台之谦光也盖初遣直指使者与▲轩公之人品经术只数语见之真不减龙门作论赞□也 
　　宪使互相纠劾。宪使九年考满入为侍郎。后来积重之势不可反。而外吏渐轻。虽然。宪司之轻重。不在体貌而在风神。郡邑之祗畏。不在恐吓而在清严千百年后之衮钺。亦不在虗声而在实迹大抵不离廉访者近是盖廉则生明。廉则生公。亦惟廉则生威。试观刻中名臣。项背相望。皆自澹泊宁静中来。世有不淡□□称理学者乎。有不淡素而能文章者乎。有不淡素而树节义者乎。有不淡素而经济翔于中外勋伐纪于旗常者乎。且无论后来爵位功名周濂溪尚以主簿显胡翼之且以教授显况堂堂监司为天子宪臣者哉就刻中有官止廉使者。有官止副宪佥宪者。今其姓名。烺烺人耳目。如祥麟威凤。无不知其为国瑞。亦如泰山北斗。无不仰其为儒宗则惟其廉也先自为天下第一流人也故必自按而后可以按人亦必自察而后可以察人夙兴夜寐皆其察之之时谳狱看详皆其察之之地见宾而询吏治民瘼进属官而商地方利病兴除延见父老而问民间疾苦若何驱治皆其察之之人倘巳不察而汶汶方且▲□就按察二字细加体验便有大经济非留心国计民瘼何能道此 
　　诲吏以贪而何以察吏训士以污而何以察士虎视躭躭于民而何以察民封豕长蛇于将领而何以察将领白昼攫金于乌台而何以弭盗安民瘴烟毒雾甚于倭夷又安能使波宁海定也耶昔成祖文皇帝时。有周公讳新者。以孝廉为浙宪使。因锦衣纪纲诬奏逮狱。新曰。生为直臣。死为直鬼。吾无憾矣。他日上见有人被朱袍立廷中曰。上帝以臣刚直。命臣为浙江城隍。为陛下治奸臣贪吏吁天道之好直也如此披阅题名录。贤奸忠佞。君子小人。亦既了然矣。后之视今。犹今之视昔可以畏哉可不畏哉余何能为记。特记轩周二公事。以告天下之为按察司官者周公广东南海人举人原名志新永乐尝呼为周新因改名新先官御史弹劾不避贵戚人呼为冷面寒铁其任宪使因风吹异叶而至。勘出寺僧之奸情因蝇蚋聚马首而辨出劫杀布商之贼初至曾微服行县触县吏怒收系狱中与囚语尽知吏▲应豸服触邪句 
　　状明日迎者至乃自狱出县吏竟以罪去钱唐令叶宗行素号廉能新私入其居惟笠泽渔腊一朿其家所寄袖少许出明日召叶饮出腊示之他令相戒莫敢为贪后杭人率以五月十七祀城隍为其始生之辰云轩公名輗详见名臣传不赘 

　　【 欧阳吉州学记大指在教教在正人故廓朗而多婆此篇大指在法法在正巳故森严而有律傅云言志曰记当并无负斯语矣】 

　　○李沧溟先生祠堂记 

　　胡维霖 
　　我明文治丕显于李空同。李沧溟。故学士莫不知有二李先生。余弱冠赴省试。见空同祠。以先生曾督学西江故也。今入邢间。所为沧溟祠。则在僻街隘巷。余曰盍不移诸南北通衢。使冠盖相望。瞻拜宇下。父老曰然敬徙北关外。与刘白川祠相邻。门西向。堂南向。堂之前有池。其溟渤之涓滴耶堂后有寝。先生之神楼焉。工竣。郡士民请记于余。余曰。凡守土有功德于民▲古法 
　　者。尸而祝之。数十年后。碑（漫）[不可知也]漶不可识。祠亦颓焉。间有重修之者。必其人在公卿间。地方以此献媚。即不然。亦必其人子孙在要路。地方以此媚其子孙也。若沧溟。距邢几七十载。杜寅翁谓先生虽有子有孙。曾玄则斩焉无遗矣。悲哉。邢州人又何所媚而子来重新之。先生之功德可知也。问当年何以治邢。邢父老心可得而思之。口不可得而道之。余尝考殷少保作志铭。与王大司寇作传。窃识其槩。先生一麾出守时。语弇州曰。使吾仆仆途道事严客。帣鞴鞠脆■〈月〈氶上巴下〉〉睨上官　▲漶音换言质而可垂 
　　之色而进之。俱有所不能。晨兴坐堂。皇揖属吏。延见乡老。问疾苦为兴除。脱若承蜩矣。故其政务为休息爱利。邢旧有种马场。后误以为营马牧地。增赋至二千七百余金。先生请悉蠲永不征。又请留永济仓粟。毋灌输京师。但以饷邢戍卒。裁将作供。以邢土狭民贫。但比真定十之二。益永年邮传于沙河邯郸界中。二邑民役。免跋踄一百七十余里。稍稍息肩。巨鹿官亭。界在真定诸邑间。群盗啸聚无时。捕之如搏影。先生请移防秋别驾往镇。盗不敢窥境。又请移廵司于黄榆岭以备非常。晋赵胥赖。至谓京师仰东南饷不时至。而燕齐汴赵。边河百里而近者。无出赋钱。皆赋菽粟浮于河。达京师。缓急一策也世论韪之。他若散募卒以杜事变。仿常平以时畜积。严保甲以弭盗贼。皆深计长利。非但目前便宜。则宜乎邢民之不能忘也。试观邢之绅衿。覩其祠者。莫不曰。此昔年守邢而木铎我者也。肃然稽首。邢之编氓覩其祠者。亦莫不曰。此昔年守邢而宽恤我者也。欣然舞蹈。可见先生之流风善政（沦）[浸入也]于肌肤。人人胸中先有一沧溟在也。▲与韩昌黎□处士序□一去 
　　若皇华使者过其祠。莫不曰。此先生昔年守邢。文必宗西京而治亦嫓美两汉地也。凄然有怀。计偕诸孝廉与大学诸生瞻其祠。莫不曰。此先生昔年守邢。与王弇州登楼而赋天风岳色之句者也。油然以思。可见先生之节义文章洽于骨髓。人人胸中先有一沧溟在也。夫古人有云。吾子孙祀我。不若桐乡人祀我。吾神在桐乡也。今既无曾玄以祀先生。而邢州人独敬祀先生。先生之神舍是。其奚之焉。说者以天视听自民视听。民世戴其德。天曷为斩其嗣。岂真天道无知耶。非也。盖古圣贤不以子孙为子孙。而以祖述者为子孙。如文章炳若日星。得其宗者为宗子。得其嫡传者为嫡孙。得其一体与具体而微者皆是。支分派别。千百世而下。有能颂法之者。皆其奕（叶）[孙]云（仍）[孙]又何必血胤之为曾玄也乎由斯以谈。先生经国大业。不朽盛事。岂在区区一郡循吏间论哉。故余刻其邢州诗。与空同七言律。合为二。李先生诗于郡署。使后之吏兹土者。八而诵其铿然余韵。出而睹其岿然灵光。登楼而徘徊大行。宁胜千秌巨鹿之感吁伯夷之风。▲古法 
　　可以廉顽立懦。下惠之风。可以宽鄙敦薄。先生其合清和以为风乎。真百世之师乎岂可以三辅之循吏论哉。先生名攀龙。字于鳞。号沧溟。山东济南府历城县人。嘉靖甲辰进士。由刑部郎出守顺德。升陕西提学副使。仕至河南按察使。 

　　【 非胸中破万卷下笔无一字者断不能有此浩落之气昔于鳞先生论文自西京而下诗自天宝而下则有所不齿以此文祠之譬稽叔夜掺酒挟琴阮步兵应当作青眼矣】 

　　明文霱卷之九 

　　●明文霱卷之十 

　　武林刘士鏻羽石父评选 

　　记三 
　　书事 
　　题跋 

　　◆记三 

　　临川县古永安寺复寺田记 
　　青莲阁记 
　　游北固山记 
　　游峄山记 
　　小洋青田记 
　　游苏门山百泉记 
　　文漪堂记 
　　藏阴符演灵鹫岩记 
　　彭城放鹤亭记 
　　求忠书院记 
　　虎丘三泉亭记 
　　东门观桃花记 
　　游鬼岩记 
　　游城南杂记 

　　○临川县古永安寺复寺田记 

　　汤显祖 
　　天下有闲人。则有闲地。有忙地。则有忙人。缘境起情。因情作境神圣以此在囿引化不可得而遗也何谓忙人争名者于朝争利者于市此皆天下之忙人也即有忙地焉以苦之何谓闲人知者乐山仁者乐水此皆天下之间人也即有闲地焉而甘之甘苦二者诚不知于道何如然而趣则远矣朝市之积。则有田庐。山川之余。则为寺观故寺观者忙人之所不留而田庐者闲人之所不夺也临川古为名郡五峯三市在焉三市者市也五峯之间闻有观九寺十三葢入明以来大为忙人割夺尽乃至（稗）[细也又荑稗]粥无所而古永安寺境界岿然独完其田则大半无有矣邑侯袁公起于蕲黄来宰于兹广山川之精深性相之学披啚而叹曰临川人之憎闲人也一至此乎有能从吾言而反其田者吾徒也于是郡弟子刘某首藉所买田若千亩上侯以归于寺侯为欣然告世尊而抚之曰此所为孝子刘某也而适是时有僧大千购得南都藏经以至而尊置之寺侯曰有其书矣而无其人何于是有浮梁僧水月为达观先生弟子精心苦行通于译唱之义适来寓斯人士与游始知有所谓宗门者久之长于寺僧大初来讲莲华经听者千余人得田而食无不欢喜赞叹曰此固我侯之福田也嗟夫当忙人之急得此田也。岂不曰彼无父母妻子之属。先王所禁游民者。吾非真有所憎利其田。姑以蕃其种类云耳。嗟夫此所谓夺闲人之物以将养忙人也。固一其说。然试以语彼使天下皆忙人而无一闲人皆忙地而无一闲地则亦岂成其为世相也哉且今所从游于二氏者彼亦有所业。非所禁游民也。如其为游民。法固禁之久矣所惜者游人之非游而闲人之未尝闲也非闲非游。不可以涉道。是故聚百闲人而食之。必将有意乎道者焉。聚千闲人而食之。必将有进乎道者焉。不巳而食闲人至于万。犹将有得道者焉。道之丧世也久矣。幸而有一人焉。其何禁于千万人之闲而夺其养哉。即未有之庶几有之如以食有▲□□皆□惟不□不闲人可恨 
　　千万人之闲者夺以养百千万忙人其必无冀于有道者矣则亦蕃其种类而巳然则侯所为存寺者或不在田而在道饭器无殊香色有异后之游闲■〈逞，山代口〉来食于兹田者其亦有感于侯之弘愿云 

　　【 闲忙二义甚新冷然之韵如叩哀玉】 

　　○青莲阁记 

　　汤显祖 
　　李青莲居士为谪仙人金粟如来后身良是海风吹不断江月照还空心神如在按其本末窥峨嵋张洞庭卧浔阳醉青山孤踪晻映止此长江一带耳风流遂远八百年而后乃始有广陵李季宣焉季宣之尊人乐翁先生有道之士也处（嚣）[戢众口也]而神清休然穆然五经师其讲授六德宗其仪表达人有后爰发其祥梦若有持清都广乐徘徊江庭以祝将之曰以为汝子觉而生季宣因以名生有奇质就传之龄骚雅千篇（殆）[几也]欲上口弱冠能为文章云霞风霆藻神逸气遂拜贤书名在河岳公交车数上尊人惜之曰古昔闻人雅好鸣琴之理子无意乎季宣奉命筮仕授山以东济阳长资事父以事君亦资事君而事父也三年大着良声雅歌徒咏然而雄心未弇侠气犹厉处世同于海鸟在俗惊其神骏遂乃风期为贾患之媒文字（秖）[适也]招残之檄矣君慨然由神武门登太山吴观而啸曰使吾一饮杨子中泠水亦何必三周华不注耶且视在终致吾臣而为子矣则归而从太公羣从骚牢夷犹乎江皋眺听壶觞言世外之事颓如也起而视其处有最胜焉江南诸山翠微浥瞱几席欣言久之夷堂发■〈椶，去木〉层楼其上望远可以赋诗。居清可以读书。书非仙释通隐丽娟之音皆所不取然季宣为人伟朗横绝喜宾客而芜城真州故天下之轴也四方游人车葢帆影无绝通江不见季宣即色沮而神懊以是季宣日与天下游士适从相与浮拍跳踉淋漓顿挫以极其致时时挟金焦而临北固为褰裳蹈海之谈故常与游者莫不眙■〈目咢〉相视叹曰季宣殆青莲后身也相与颜其阁曰青莲季宣叹曰未敢然也吾有友江以西清远道人试尝问之道人闻而嘻曰有是哉古今人不相及亦其时耳世有有情之天下有有法之天下唐人受陈隋风流。君臣游幸。率以才情自胜。则可以共浴华清。从阶升娭广寒。令白也生今之世。滔荡零落。尚不能得一中县而治。彼诚遇有情之天下也。今天下大致灭才情而尊吏法。故季宣低眉而在此。假生白时。其才气凌厉一世。倒骑驴。龙巾拭面。岂足道哉。海风江月。千古如斯。吾以为青莲阁记。 

　　【 韵骨幽姿偕仙傲俗】 

　　○游北固山记 

　　王思任 
　　江南人北还入京口即有家庆出则茫茫交集其兴亡逝水之感每许困衡者知之而旴扬气往之人不与焉则北固者登临噫慨古今南北之所也金焦胜绝终有涛心北固枕铁瓮城如在茵几而豆瞰诸山予每读卢肇诗海日生残夜江春发旧年辄为此出悲壮半晌庚戌十月量移由拳买樱脯走眺三山阁刘伯纯适至飞觥浏览不觉灯火照扬州矣下上横斜星斗俱醉乃捉伯纯之臂呵而问之铜坑东卸。京岘抽中。何以撑突厥山。改元甘露。吴皓何以不固。六化人何居。行僧何往。狮何狞。岂僧繇辈之神物而为鬼风蚀尽。赞皇手栢何以干之。天监宝书何以漫之胡石既狠而骑之如羱谋瞒何语寄奴何阓四十九枚鲈鱼何穴。二十六峯研山安归。苏仲恭之羣木何以今不颠据。褐衣黄狗。驾肩何出。朱裳霜简。钟鸣何走。仙人咫尺。一鹤可通。岂秦汉之君而必当褰濡。万年何德。何鱼作人语而免其咎。张佑摹势。山河尽来。何徐凝恶诗而亦愕然得解。伯纯哑哑曰子无他不过渫愤舒惫之套吾安能变诈鏠出天问而地答之也予亦哑哑彷佛记有僧字慎独者以白茗作供而予复至披云轩写旧时阿育王寺诗畜之此僧半室以镜为江古树老箐撑持数万得读书坐卧此中即痿厥不下山足矣予兄自天氏曰子见山即痴去随处舍身亦伯纯所谓套也因命记之同游者两侄曰吉三曰缄三 

　　【 季重先生诸记尖悍遒媚无不灵奇独辟今仅录其一二短幅者犹诗家舍唐律而遴宋音喜其以议论破声响耳】 

　　○游峄山记 

　　王思任 
　　予游峄山。而知天下事不可以道傍忽也。葢予游峄山而幻躯凡数化泰山之石方。而峄山之石圆。山如累卵大小亿万以堆磊为奇巧以穴洞为玲珑以穿援为游览赂一沙弥作导师至渡空舟则无只马两人之路。假葢自荫。而予化为隶。伏热正毒探梁祝泉顶无冠。脊无缕。而予化为野人。入盘龙洞观石钟丰下锐上。□钻滑试数怖数免。无足目正大人之事。而予化为偷。上大通岩臂引杖接。而予化为猿。扑仙人洞外伏内昂中俱白屎。而予化为蝠。引至拘龙洞则以胸席石覆卧而申之上下受半尺。四方二尺。三折约十丈余。其发者肩也。纵者腹也。头忧怖。而手足废。趾略效焉。若不宁气一视。便堪闷绝。而子于此为守宫。将至玉华顶与仙人对博矣而壁削二丈下临万仞望岱秀天齐。四基葱郁。贤圣之窟宅。神洸洸也。粘滞壁间终不敢上。而予化为蜗。私念幽奇至绝愈化愈下。何不骑大鹏。俯瞰齐州九点烟。即吾家子晋鹤背上。尽足鞚引翱视。而托言蝶无所不栩蚁无所不慕肝臂无所不托英雄自欺矣遂不克顶遥知古来文士必无问顶者至拘龙洞而投策欢返也不亲历人且欺我也是山也其古迹之最著者曰峄阳桐尚槛其半曰李斯碑相传有之曰纪子墓曰圣贤遗像曰颜子石其古剎曰兴国寺万寿宫玉帝殿其泉曰源头活水曰莲花池曰甘泉洞其名石曰象牙曰石鼓曰龟石不可枚举人人能以意呼之其大观曰南天门此皆望而可得者也 

　　【 变态百出可称文妖】 

　　○小洋青田记 

　　王思任 
　　由恶溪登括苍舟行一尺水皆污也天为山欺水求石放至小洋而眼门一辟吴闳仲送我挈睿孺出船口席坐引白黄头郎以棹歌赠之低头呼卢俄而惊视各大呌始知颜色不在人间也又不知天上某某名何色姑以人间所有者彷佛图之落日含半规。如胭脂初从火出。溪西一带山俱似鹦绿鸦背青。上有腥红云五千尺。开一大洞。逗出缥天映水。如绣铺赤玛瑙。日益勿?日沙滩色如柔蓝懈白。对岓沙则芦花月影。忽忽不可辨识山俱老瓜皮色又有七八片碎剪鹅毛霞俱金黄锦荔堆出两朵云居然晶透葡桃紫也又有夜岚数层鬬起如鱼肚白。穿入出炉银红中。金光煜煜不定。葢是际天地山川云霞日彩烘蒸郁衬不知开此大染局作何制意者妬海蜃。凌阿闪。一□卿丽之华耶。将亦谓舟中之子。既有荡胸决眦之解。尝试假尔以文章。使观其时变乎。何所遘之奇也。夫人间之色仅得其五五色互相用衍至数十而止焉有不可思议如此其错综幻变者曩吾称名取类亦目人间之物而色之耳心未曾通目未曾覩不得不以所覩所通者达之于口而告之于人然所谓彷佛图之又安能彷佛以图其万一也嗟乎不观天地之富岂知人间之贫哉 

　　【 天淫怪艳】 

　　○游苏门山百泉记 

　　袁宏道 
　　举世皆以为无益而吾惑之至捐性命以殉是之谓溺溺者通人所戒然亦通人所蔽也溺于酒者至于荷锸。溺于书者至于伐塜。溺于禅者至于断臂。溺山水者亦然。苏门之登至于废起居言笑。以常情律之。则为至怪。以通人观之则亦人情也夫此以无妻子为怪彼亦以远山水为怪各据其有。则逓为富。彼此易位。抑更相苦矣。嗣宗语意微涉牵率栖神导气在山水间为俗谈置之勿答是巳及划然长啸林谷传响真意所到先生曷尝废酬应哉唯世无发其籁者故不鸣也曰子何以知其溺曰以百泉知之百泉葢水之尤物也吾照其幽绿目夺焉日晃晃而烁也雨霏霏而细也草摇摇而碧也吾神酣焉吾于声色非能忘情者当其与泉相值。吾嗜好忽尽。人间妖韶。不能易吾一眄也。嗜酒者不可与见桑落也嗜色者不可与见嫱施也嗜山水者不可与见神区奥宅也宋之康节葢异世而同感者虽风规稍异其于弃人间事以山水为殉一也或曰投之水不怒出而更笑毋乃非情曰有大溺者必有大忍今之溺富贵者汨没尘沙。受人之摧折。有甚于水者也抑之而更拜唾之而更谀其逆情反性有甚于笑者也故曰忍者所以全其溺也。曰子之于山水也何以不溺曰余所谓知之而不能嗜嗜之而不能极者也余庸人也 

　　【 快然于心手之间喉吻如琉璃】 

　　○文漪堂记 

　　袁宏道 
　　余既僦居东直之房洁其厅右小室读书而以徐文长所书文漪堂三字扁其上或曰会稽水乡也今京师嚣尘张天白日茫昧而此堂中无尺波寸沼之积何取于涟漪而目之居士笑曰是未既水之实者也夫天下之物莫文于水。突然而趋。忽然而折。天回云昏。顷刻不知其几千里。细则为罗縠。旋则为虎眼。注则为天绅。立则为岳玉。矫而为龙。喷而为雾。吸而为风。怒而为霆。疾徐舒蹙。奔跃万状。故天下之至奇至变者水也。夫余水国人也少焉习于水犹水之也巳而涉洞庭渡淮海绝泽放舟严滩探其五泄极震江海之奇观尽大小之变态而后见天下之水无非文者既官京师闭门构思胸中浩浩若有所触前日所见澎湃之势渊洄沦涟之象忽然现前然后取迁固甫白愈修洵轼诸公之编而读之而水之变性无不毕陈于前者或束而为峡或回而为澜或鸣而为泉或放而为海或狂而为瀑或汇而为泽蛇蜒曲折无之非水故余所见之文皆水也今夫山高低秀冶。非▲□乎水乎水乎 
　　不文也。而高者不能为卑。顽者不能为媚。是为死物。水则不然故文心与水机一种而异形者也夫余之堂中所见无非水者江海日交于睫前而子不知子则陋矣余堂何病焉 

　　【 将今古文章尽作水观洄伏瀺灂使我不胜望洋之叹】 
　　▲文乎 

　　○藏阴符演灵鹫岩记 

　　虞淳熙 
　　武林山向无石石鹫遥飞集焉诸隐仙为有方□□而趋不知也葢慧理屡叹之以质武城两石自起庆元两山自徙将无地发杀机不神之神所由飞形者耶鹫翔。许由谢客亦来翔。丁飞附焉。庶见羽人浮裾月路。即不得渐鸿。未衰之凤。抉云弄足戾于高垠。倘青乌氏所志玄符哉。惟是刑书玉律杀风景者无罪元琏苾????操胡兵攻鹫左右翼毛毨未铩通苾????铩之更折其翠。呜呼悲夫石鹫飞不能愚宋人袭又不能作晋人言鲁麟嬴镜其道穷欤藉令一年不禁当有死鹫飞鸡衔子云外青衿人人落羽则二苾????之为也呜呼悲夫石鹫日?替子为若司其禁禁者制也禽之制在气吾受阴符以符阳火阴阳相推一气孔神有熊运枫涿鹿绛草山?虫尤既蹶于何不禁女蝠之野尔鹫躔焉此其制矣循尔首乎悬书猿台首可保也窥尔足乎翻经龙泓足可卫也翠之上嗉之下能几全乎投符新窦鷇可伏翮可养也将玄扈之司欤。抑西池之使欤。庚除酉阳其配林欤。娲皇因是以熄鼎▲□□□□法森而兴 
　　海神因是以弃鞭。炖煌因是以投笔。魏帝因是以委钻。僊骐舞飙。榆光拂天。巨马蹑空。桂子凌烟。岂与夫剖玉泣楚。销文灭秦。云母告劳。潜英流毒。洛中之赤心贻笑。浙西之瑕休蒙族。季龙完壁而毁搂。道君神运而狩北者耶。天竺之石一采于醉吟再采于奇章今定何在机发密移逃石及藏舟共远惟慈隐僊化鹫嵩母谷城公巍然独存杀鹫犹之杀人女青有律。夫禁乌可犯哉。乌可犯哉。符故藏虎口岩今藏鹫头岩者三卷■〈目替〉子为之演僧如胜置函守藏岁七月七日祠焉 

　　【 灵鹫一峯遭元琏剥琢殆尽赖先生明罚定律今后藉有完肤然吾更欲陈乞女娲复其生面先生肯为捐丹以资炼补否】 

　　○彭城放鹤亭记 

　　董其昌 
　　按史记称秦始皇东游压王气汉祖心自疑避匿山中吕后尝得之曰季所居有云成五彩云而赤帝子斩白帝子葢龙德也彭城之有云龙山其得名当以此山有放鹤亭隐君子张天锡故居苏子瞻所为作记者虽至今不废然荒圯久矣高邑潜颖张大夫以分司仓庾至数登其颠吊古怀贤将撤而葺之念徐方震邻重以警水时绌举嬴踌蹰四顾乃节缩奉入度材播石徒庸工作之直取之宫中公帑不烦民和大播于是飞甍畵栋延敞虗明缭以垣墉翼以厨□屹然壮观矣落成之后余以使事还　朝公就山堂而觞之曰吾闻传舍阅人。兹山于我何有哉。第登高能赋大夫之事也。周爰咨询。使臣之职也。民之失德干糇以愆。我有旨酒嘉宾式燕。地主之礼也堂成而三善具焉非直寄情吏隐之间而巳因授简属余记之余惟子瞻引卫懿公事。谓国君之宠鹤。不若山人之放鹤。得以自全者。此未为笃论也。使卫懿公有太王乃积乃仓之储。曾孙如京如坁之粟。以此众战孰能胜之。而鹤之乘轩庸何伤。彭城用武之国也。项羽尝自王其地矣。羽起徒步摧强秦。巨鹿之战威略岂出淮阴下。而终以不振。葢高有鄼侯能挽关中粟以济军兴之乏而羽为汉军绝饷道是以败耳今天子惩邹滕之役命征西大将军萧公提重兵镇彭城而大夫精心计调兵食一洗脂膏之陋庶几士饱马腾以伐萌于不战是桓文之烈也卫懿云乎哉山三面距水弥漫无际壹似西湖之孤山孤山林君复放鹤处也子瞻习于西湖者乃苍莽悲壮之区恍潋滟空▲□入无痕 
　　蒙之致而觌面若忘不为拈出者何耶。岂陵谷之变昔与今殊。山川之灵待时而显耶。黄鲁直以飞仙目子瞻倘。其化鹤复还不独歌城郭之是而巳大夫以为何如 

　　【 竖义英挺关合处巧力俱全】 

　　○求忠书院记 

　　陈继儒 
　　松府治之西有求忠书院者何为特祀逊志方先生而创也先生生于天台死节于金陵于松何居曰松有先生后在焉后何居曰叶公琰谢公铎张公汝弼王公世贞详哉言之矣且方氏手迹支谱甚核而详先生血胤在松则血食亦宜在松此特祠之所由建云当先生抗命时魏泽以刑部尚书谪宁海尉受诏捕方氏幼子德宗垂九岁泽匿之有台人秀才余学夔者乞食翔于市口喃喃唱歌以讽泽泽心动叱曰扶颠子去越两日途遇歌如前泽知其为义士也乃密托德宗于余入松江岛屿中历青村诸镇以织网贸米得活余又潜入郡属祠部郎俞允护翼焉时任勉为参政家居闻之就见德宗德宗初引却怖而欲逃勉出癸酉录示之知允与勉皆门生乃始安自此各为异人阴相往来允妻以养女冐俞氏恐同姓贾祸旋改余转迁白沙乡而学夔亦远遯不得迹矣德宗三子娶俞者友直友谅继许生者友竹子孙繁衍具居华亭本未详载谱万历己酉督学侍御杨公廷筠访其事于松司理毛公一鹭毛公访之陈子继儒得实杨公捐俸三百金驰檄立祠复其姓衣冠其大宗之孙显节而祠尚有待也太守张公九德适至挺身许曰九德先生之乡人也德而不任谁当任者天以方先生六尺之孤委之云间昔日方氏之存灭在魏在余今日方氏之存灭在我有如听其自续自绝自明自晦岂惟涂视方先生实与屠剪锢禁何异异日　天子诏求先生后其安所置对将遂为子虚亡是公而巳乎古者爱羊及乌。存大休也。子弟为尸。迎生气也。况以先生之血胤。荐先生之血食。盻飨相属。夫宁不歆。于是谋之华亭令聂公绍昌蠲吉鸠工庄严庙貌崇祀先生而魏公泽余公学夔俞公允任公勉徐公善安配焉构以重堂缭以峻峘翼以两庑门敞而墀涤祭毖而田备秋毫皆太守张公力也祠成之日太守以庚戌冬至率僚属迎主入祠谒奠成礼士民乐观者万余人及辛亥端午命陈子儒为之记陈子再拜稽首而谢公曰异哉此举昔者　高皇帝以夏变夷。　文皇帝以叔代侄。此古今一大鼎革也。先生缞麻入阙哭声震殿。刀环筑口批及两耳。收妻女赤十族。市先生肉者赐之金。发先生之祖骸而投之井。此古今一大惨也。　天子与孤臣为难岂赵朔李固比哉。孑遗所在。前有赏后有诛。局天蹐地昼伏夜行。千钧引丝所余有几。此古今一大险也。遗蜕不敢收。遗札不敢藏。子孙不敢自名其祖。春秋家祭嘿对饮泣。即有好义吊古之士。畴敢向先生礼一瓣香者。此古今一大欝也。今　皇帝登极首诏表章。诸君子复天台之故墟。修金陵之旧冡。请补赐谥而未及子孙。特不知一块忠义血正在松耳。今二百余丁悉复故姓。退而耕凿。进而弦诵。跻跻跄跄。歌斯哭斯。九重无必伸之威。而十族无必馁之鬼。此古今一大快也。忠义激而为愤。哀湘诅楚之词。非后史之所必及者与。而先生俎豆俨然。箕裘无恙以此调人鬼之不平而关百世之横口此古今一大继述也。庙貌既新讲学院中瞻仰先生则夷齐尚在同难者八百七十三人则田横五百义士尚在若魏若余若徐若任则赵朔之杵臼程婴李固之王成尚在此古今一大榜样也先生为浙中第一名儒。为　国朝第一忠臣。而发潜阐幽。访求先生之后者。则督学杨公自武林。司理毛公自睦州。太守张公自甬东。又皆先生之乡后进也。意者年仗义共事诸公分身应现或抱孤于覆巢完卵之时或报命于禁网阔疏二百四十余年之后此古今一大因缘也。嘻此又古今一大奇也。是故陈子继儒拜命额首而为之记 

　　【 读正学先生传无不唏嘘流涕者读眉公此记无不欢喜轩渠者此亦古今一大快也】 

　　○虎丘三泉亭记 

　　陈继儒 
　　吴人不善附丽山亦如之虎丘是也凡地势相牵相联若断若续突为崇山峻岭绵为蔓壑枝峯散为飞泉喷瀑多使人心胆震眩耳目旋转而不得停大抵附丽者必高大高大者必险绝其势然也虎丘前无援后无推孤行孤峙于平畴衍漾之中而不见有因缘攀附巉耸刻露之迹其秀至今甲天下石平如砥泉莹如雪陆羽张文新品泉而甘之埒居第三与中泠惠山鼎足矣申文定自少喜登此山解相印归数与故人父老觞咏其上■〈奭斗〉泉瀹茗欣然忘归曰百岁后吾魂魄犹应依此文定薨郡中业有专祠至是士大夫酿金考室复祠公于剑池之南鹤涧之西曰公平康正直一生相业无所附丽而起此水此丘神所乐也祠北恰坑三泉寺僧久屋其上湫隘尘垢日月之光不射云霞之彩不生冏卿司理捐金钱施僧撤屋刳土土去而石根露石露而泉脉疏穹壁高广截若刃削凡数百年镌题字迹隐隐出嶙峋隙缝间禅窟悬崖。经声曳于树杪。石梁浮涧。苔纹绣于水中。周之以曲廊扦之以阑楯游者逡廵玩流凭三泉亭而小憩焉夫自古有此虎丘。即有此清泉石壁。岁不绝歌舞太平。日不绝品题名胜。鲜有发覆疏明。为泉石一洗尘土面目者。有之则文定之冏卿司理始搜剔经营则客周伯让始文定有灵将无释冠剑屏侍卫夷犹于亭之上下乎人静山清。花疏月淡公左挽颜鲁公右拍苏学士呼取阖闾徤儿尽发鱼肠三千试舞于铁花岩畔生公说法何胤讲经远道士放鹤陆桑苎点茶王家短主簿但令展衣扫石绠汲第三泉数斗作供乐哉斯丘公舍此焉适哉冏卿笑曰眉道人是语快不可言即文定当为解颐请笔而记之 

　　【 文情骀荡如行春少年】 

　　○东门观桃花记 

　　王衡 
　　葢今人多伪为雅而吾吴尤甚兰菊几家置一谱焉次则君竹而友松第而至桃花极矣乃予性多深爱桃花每春未尝不游游必徧今年二月之十七日予与汝增约使人往探城四隅问花之所止而之焉具报东门好则步出东门踏菜花行望见一村居小有柳桃可观则酒■〈酉仓〉与蒲席巳次第设矣其居在小溪中桃花左右溪约有三四十株甚嫩美既又移至吴氏庄庄宅与池相遶畧同前而广五倍之花硕大且繁中一绯色据水上者特异长杨数章列池外如伟丈夫衣冠拱手而护少女子于内桃花亦醉面垂垂。傍水洗妆。不轻见头额也。饮树下留连久之顾日尚未晡乃复信步寻花其在水滨者墙角桥畔者菜花柳树丛中者辄洒水施茵曰与而延客或遇之矮檐下及坑堑灶突之间则含酒满舌噀之曰为汝浣衣席暖更移。酒尽复买。忘其去城之遂远也。汝增曰夫桃价不堪与牡丹作奴人且以市娼辱之子何好之甚予笑曰子品花乎品价乎夫价则百十桃者有之然皆如口脂面粉不粘人意刻畵彩缋人能盗天夫桃也远而睇之光浮浮然近而即之若有暖晕焉葢颂桃德者夭夭近之灼灼则巳下矣拟之于春殆巽女乎阳出震而得梅。桃与梅其得气独完。故于香味色中具有别韵。即刻畵彩缋者巧愈不似。似愈不真。子舍是而贵夫盆盎拳握之观何欤且夫天下之贵贱失所久矣饾饤贵而梁肉贱土偶贵而人物贱品题贵而考课贱桃之贱于子无惑也汝增无以对遂泚笔志其语 

　　【 吹叶嚼蕋别有红甜】 

　　○游鬼岩记 

　　何南金 
　　余耳熟鬼岩之胜最久岩故莆徼地非悬车百里不得至戊申嘉平取道江口背莆境西北指桂苑则柯生尔珍先宿迟予促登岩岩距苑椒洞出岩底洞空透可炬行十里因张道人铁柱鬼王其中下巨石封镇故不可入出苑右折里许水石清驶莆山率以泉胜其特秀之石鲜数仞强者兹山香炉丫髻诸峯稍成林立斧劈势最奇则入谷两危巘矗空百丈苍碧■〈山疌〉嶪望而知其为异境造岩五里寒门幽壑蚁旋百折始通岩身光紫圆腻直插一幅云母屏冠万山顶特异他岩堂皇竦杰阔视孤倚如帝座布扆而空其案也如玉京崇墉而无其雉也如巨灵植掌而绌其指也如金鳷张翅而坦其腹也岩巳绝奇而飞泉一道灌顶漫腹界岩泻落则更奇岩下屋数楹嵌岩凹入栖张君像一龛岩突为蔀泉落则喷者击瓦为珠细者润檐为溜张君前一石井溜滴承之岩宇虚閴溜入井淙铮皆作鼓铙音绕室不去岩前平地仅堪布席低首俯瞷来处则一穴阴风一甑白雾蓬蓬浮▲形容奇绝 
　　浮扑面起怪石尽作青狮苍兕昂骧戏舞于洪涛簸荡中人如排罡风披灏气十步九折而上觐太清复为九阍当关虎豹猛蹲恐喝而怵禁之至此则钧天广庭丹霄绛阙万象在下而巳闽土不雪独此地高寒间雪此日剧寒故宜云不雪而雾阴霭滃翳出没变幻踵底顶端傥芒乎其非我有岩即无鬼。而谽呀豁閕。窐寥崝嵘。固鬼窟也。吹烟吐雾。招雨啸风。固鬼候也。吾生之得于沙劫也几何。吾身之得于沙界也几何。几何中其为生同之而足奉。足及之而日奉。又▲令人惊怖 
　　复几何。蚁穴之漏大阳乎。芒针之占太虚乎。此虽云鸟过眼。肄茁送诗。到手会心。必无放过。况走一官于数千里外。决其南亩北窗之见。而荐以谲诡魁奇洞骇之观。犹然覩面而自失之。悲乎一沙之富不受而还之大造也我实自贫矣今人从草泽而济峨嵋之巅。不知踵之高也。从郎署而着惠文之冠。则扬扬趾高屐折矣。士固有志。吾好吾从乎。柯生笑以为当洗斚更酌揖张君而退 

　　【 觅险闷天搜奇枯海不数始皇驱山铎矣】 

　　○游城南杂记 

　　文翔凤 
　　地之精妙在山川天之精妙在风月物之精妙在花竹即就其所值兼之。无佳客鉴赏其妍。与麋鹿禽鸟之出入林卉何异人之精妙在诗酒以当于六者。非三才之雅契良姻与。金陵佳丽在十里外者即不暇撰藜讯访惟聚宝长于陌上近城易就特屡挟桃簟以往二月积雨兼旬三月朔忽化为晴昊阳日向人如新披之绣清晓为清明桐华之候予既分祭黄侍中祠于桃叶渡遂分祭先贤祠于普德寺之后冈凡▲王遂东有云文莫妙于天其灵在空其韵在雪其变幻不可测在云 
　　曾至金陵之名人咸与如吴太伯诸葛武侯王逸少李太白白沙阳明之流祠当报恩丹碧之塔而远揖钟山亦干气象之彩翠礼竟而会祀方正学于梅冈之上与诸君子偕饮木末亭至日昳是时赵生并两郎巳自高座寺登雨花台反坐于永宁庵之东亭挟醪榼而藉草□花者如蚁增附笔渐涂也客称佛头青良肖而梅冈所入阴坂曲道并方垄后冈亦徧集靡隙地予既别诸君子遂就儿辈于永宁东亭行数觞即再携入高座坐其花积堂之后亭僧献千叶绛桃以佐筹卮红灼夺晴视夹道垂阶之夭桃巳涉减艳巳又觞看竹轩琅玕之杪予所去即有挟觞具而占胜者踰日将为灵谷之游诸君子之邀??剪除使臣莱人张比部饮者欲我偕则偕褉饮于黄祠之青溪阁既申兰亭之雅虽乏诗赋姑有肉竹之娱足迹不踰郊市而烟碧柳金调笑狂呼视往春之束带走热尘谒上官于铜市芝廛间者果孰为真雒阳春也 

　　【 质韵清古】 

　　◆书事 

　　书博鸡者事 
　　书与于鳞论诗事 

　　○书博鸡者事 

　　高启 
　　博鸡者袁人素无赖不事产业日抱鸡呼少年博市中任气好鬪诸为里侠者皆下之元至正间袁有守多惠政民甚爱之部使者臧新贵将按郡至袁守自负年德易之闻其至笑曰臧氏之子也或以告臧臧怒欲中守法会袁有豪民尝受守杖知使者意嗛守即诬守纳巳赇使者遂逮守胁服夺其官袁人大愤然未有以报也一日博鸡者遨于市众知有为因让之曰若素名勇徒能藉贫孱者耳彼豪民恃其赀诬去贤使君袁人失父母若诚丈夫不能为使君一奋臂邪博鸡者曰诺即入闾左呼子弟素徤者得数十人遮豪民于道豪民方华衣乘马从羣奴而驰博鸡者直前捽下提殴之奴惊各亡去乃禠豪民衣自衣复自策其马麾众拥豪民马前反接狥诸市使自呼曰为民诬太守者视此一步一呼不呼则杖其背尽创豪民子闻难鸠宗族僮奴百许人欲要篡以归博鸡者逆谓曰若欲死而父即前鬪否则阖门善俟吾行市毕即归若父无恙也豪民子惧遂杖杀其父不▲亦快 
　　敢动稍敛众以去袁人相聚从观欢动一城郡录事骇之驰白府府佐快其所为阴纵之不问日暮至豪民第门捽使跪数之曰若为民不自谨冐使君杖汝法也敢用是为怨望又投间蔑污使君使罢汝罪宜死今姑贷汝后不善自改且复妄言我当焚汝庐戕汝家矣豪民气尽以额叩地谢不敢乃释之博鸡者因告众曰是足以报使君者未邪众曰若所为诚快然使君冤未白也无益也博鸡者曰然即连楮为巨幅广二丈大书一屈字以两竿夹揭之走诉行御史▲更快 
　　台台臣弗为理乃与其徒日张屈字游金陵市中台臣惭追受其牒为复守官而黜臧使者方是时博鸡者以义闻东南高子曰余在史馆闻翰林天台陶先生言博鸡者之事观袁守虽得民然自喜轻上其祸非外至也臧使者枉用三尺以仇一言之憾。固贼盩之士哉第为上者不能察使匹夫攘袂羣起以伸其愤识者固知元政紊弛而变兴自下之渐矣 

　　【 非所以为训也然可以为惕】 

　　○书与于鳞论诗事 

　　王世贞 
　　己未正月余以台谒之济上于鳞烹一豚候我田间出蟹胥佐醑苦剧谈久之尽一瓿苦五十六螫漏且行尽于鳞睨为余曰吾起山东农家独好为文章自恨不得一当古作者既幸与足下相下上当中原并驱时一扫万古是宁独人间世哉奈何不更评搉所至。而令百岁后。传耳者执柔翰而雌黄其语也予唯唯于鳞乃言曰王君足下行弃我济上去矣焉用自苦龊龊为也。其不以吾二人更标帜者几希请为世人实之吾于骚赋未及为耳。为当不让足下。足下故卢柟俦也。吾拟古乐府。少不合者。足下时一离之。离者离而合也实不能胜足下。吾五言古不能多。足下多乃不胜我。歌行其有间乎。吾以句。若以篇耳。诸近体靡不敌者。谓绝句不如我妄。七言律遂过足下一等。足下无神境吾无凡境耳。余时心伏者久之以前谢于鳞曰吾于足下即小进固雁行也岂敢以秦齐之赋而匹盟王吾之为歌行也句权而字衡之不如子远矣虽然子有待也。吾无待也。兹其所以埒与。子兮雪之月也。吾风之行水也。更子而千篇乎。无极我之变。加我十年。吾不能长有子境矣。于鳞曰善请言文曰子匠心而材古者也其工极矣。予之错于材也世无通于古者以故无称子。亦无称我。然而世之疑子也甚于我。即百千万年而其疑子也又甚于我。虽然谓子隃胜我者。独子乎我心耳。于鳞大悦曰有是哉吾二人之穷也而足相乐矣更起迭为寿质明而罢后旬日书来言快矣兹夕之千古也岂值爽鸠之乐哉又一日于鳞因酒踞谓余曰夫天地偶而物无▲读于鳞文不能句安得不疑 
　　孤美者人亦然孔氏之世乃不有左丘乎余瞪目直视之不答李遽曰吾失言吾失言向者言老聃耳其任诞如此 

　　【 旁若无人】 

　　◆题跋 

　　恭题御和诗后 
　　题天台陈献肃公行状后 
　　跋黄鲁直书后 
　　跋西台恸哭记后 
　　跋眉庵记后 
　　题八仙像后 
　　跋洞庭两山记及诗后 
　　书石梁雁宕图后 
　　祷雨记后 
　　题岳云草 
　　西蜀尹西有卜筑桃源图卷跋 
　　题顾仲方词 

　　○恭题御和诗后 

　　宋濂 
　　洪武六年八月十六日　皇上特诏臣及翰林学士承旨詹同编修目历既而中书亦奉旨征浙东西及江右之上七人分年纂辑而臣与同为之总裁九月四日开史馆禁中日轮寺人守阍大官进饍羞其事甚严且秘臣等昧爽而入至日曛始出复会宿于词林虞有宣泄葢不敢不慎也即成槀思得俊秀有文□通考义例而缮书之于是遴选二生具名氏以闻上可其奏其一则义乌黄昶昶时以春秋中浙江行省第十七名文解肄业成均因移文博士征之十月二十六日昶至臣引见　上于西苑慰问良久且曰尔何人之裔邪臣对曰文献公溍昶之从曾祖也上悦复见皇太子于大本堂勉劳有加焉未几　上遣侍臣出尚方绮裘革履以赐十一月十五日前御史中丞诚意伯刘基偕臣与同侍　上燕干清宫之便阁同被酒而还爱昶有俊才挥毫赋一诗赠之字大如斝少选奉御传宣召臣等赴右顺门。会　上适乘步辇而至。同余酲犹未解　上谓同曰卿醉未醒耶同对曰臣虽醉犹能赋诗赠黄秀才秀才谓昶也上曰诗何在对曰在史馆中　上曰濂宜亟取之臣既上奏且笑谓臣曰朕即和同诗卿当为朕书之臣书讫归与昶言昶自草莱贱士。一旦遭逢盛际。奎璧之光。下照幽隐。于是粉黄金为泥写　上赐和之章饰以黄绫玉轴而以同诗附其后。昶常从臣学臣又亲见其事请记之左方传诸攸久臣伏见　皇上圣神天纵。形诸篇翰。不待凝思而成。自然度越今古。非积学者所可及。然亦未常轻发其俯和侍臣之诗岂▲□良□遇千载想见 
　　非乐育菁莪以开万世太平之基者欤诗不云乎肆成人有德小子有造古之人无斁誉髦斯士此之谓也昶尚勖之哉昶尚勖之哉昶字叔阳能古文辞善继其家学者也是岁十有二月八日具官宋濂稽首顿首谨记 

　　【 都俞喜起俨然一堂谁云中天之不再】 

　　○题天台陈献肃公行状后 

　　宋濂 
　　濂过濠梁天台王公完出考亭朱子所撰陈献肃公良翰行状征濂题识朱子之文古今共尊何敢赞一辞若公事行或有阙遗亦学者之不可不知也按宋孝宗实录云干道五年十二月枢密都承旨张说奏请置酒延诸侍从上许之说退约客独兵部侍郎陈良翰不至说殊不平上遣中使赐以上尊珍膳说因附奏臣奉旨集客而良翰不至是违圣意也巳而上命再赐说复附奏良翰迄不肯来夜漏将止忽报中批陈良翰除谏议大夫坐客皆愕然此与唐玄宗时宋璟却王毛仲事正类非有刚直之操者孰能与于斯哉夫自奸桧主和议。而史浩汤思退继之。牢不可破。孝宗恢复之志。虽上通于天。终莫之遂。不主和者惟张浚胡铨张阐张震及公等数人而巳。公平生大节此最彰着故朱子特详列之而舍拒说细行亦纪事之体当然耳然而朱子修通鉴纲目璟之事何尝不载况孝宗之知人贤于玄宗远甚亦法所合书岂当时弗知邪抑偶忘邪实录旧藏元之内府革命后▲坐客殊悔多此一来 
　　竟不知所在状中既不收修宋史者复失于采辑周公谨记孝宗圣政虽曰具录又误指为同时从官陈良佑事濂恐后人无所考焉特为补阙授诸公完使藏焉公完字继远公之七世孙今出后王氏云 

　　【 观此则古人媺事湮没不传者多矣彷徨三复益切稗野之求】 

　　○跋黄鲁直书后 

　　宋濂 
　　右太史黄公书李白秋浦诗凡十七首笔势潇洒皆超轶绝尘观公自题谓写此时云日流焕移竹所西牖下旋添新翠有携幽禽至者时弄新音翏翏可听则其情景相融荡。而生意逸发于豪素间。至今如玉飞动。当是时公方谪涪州别驾自常情言之必憔悴无聊所见花鸟溅泪惊心公乃能藉之游戏翰墨无直发陨获之意非行安节和夷险一致者有弗能也。昔人称公以艹木文章发帝杼机花竹和气验人安乐。虽百世之相后。使人跃跃兴起者。岂欺我哉。绍圣二年公年巳五十二故此书苍劲比举学官丞秘书时如出二手当时钱穆父不能深知犹病公为拙公尝谓李致尧云书要拙多于巧近时少年作字。如新妇子妆梳。百种点缀。终无烈妇态。呜呼公言其有所感也夫。 

　　【 超旷之音】 

　　○跋西台恸哭记后 

　　刘崧 
　　方文丞相海上被执时吾郡有王鼎翁者丞相同舍生也即为文生祭丞相复手书数十通遣人揭之通衢馆舍以俟丞相过而见之以自决及闻死燕市也则又为酬文一通为位北望哭而祭之若幸丞相之得死者夫丞相之所以自处。固有不待于人言。而仁人用心。若鼎翁者。亦何厚哉。后有张毅翁者丞相门下客也始与十义士者从丞相赴燕及丞相死翁以百金赎丞相首骨徒步七千里负而完葬焉一日过梅溪曾氏与刘惟吉颜省身及先祖实存府君四人者是夕会于见山堂在梅溪上距丞相宅一舍许曾为丞相外家而堂名见山者寓思丞相也是夕举酒三酬翁自赋摸鱼子一阕三人同声和之有千年华表会有鹤归来之句每歌一再辄声泪俱下至呜咽不自胜则相与掩袂罢去其词至今可考惜新传未及载而世亦鲜有知之者今观张孟兼所注释谢翱皋羽西台恸哭记及东青树引然后知与鼎翁之生死祭文毅翁之摸鱼子葢彼此同一情而先后同一▲欲言不能欲忽不可惟有痛哭 
　　声也因记所闻二事于先祖者附于卷末始知当时忠义之士最多其感激愤惋于荒闲寂寞之滨者不直皋羽一人而巳也 

　　【 一往情深无端呜咽较崩城之泪依墙之泣更有余悲】 

　　○跋眉庵记后 

　　高启 
　　右嘉陵杨君眉庵记谓眉无用于人之身故取以自号夫女之美者众嫉其蛾眉。士之贤者人慕其眉宇。而不及口鼻耳目。则眉岂轻于众体哉。葢众体皆有用眉安于其上虽无有为之事而实瞻望之所趋焉其有类乎君子者矣。世方以仆仆为忠察察为智安重而为之望者则以为无用杨君亦有感于是欤读之为之太息 

　　【 标义甚确但不许土木偶借口】 

　　○题八仙像后 

　　王世贞 
　　八仙者锺离李吕张蓝韩曹何也不知其会所繇始亦不知其畵所繇始余所覩仙迹及图史亦详矣凡元以前无一笔而　我明如冷起敬吴伟杜堇稍有名者亦未尝及之意或妄庸畵工合委巷丛俚之谈以是八公者老则张少则蓝韩将则锺离书生则吕贵则曹病则李妇女则何为各据一端作滑稽观邪乃至迩者紫姑灵鬼往往冐真人而上援此八公以相蛊惑尤可笑也是八公者不佞能考其七而疑其一为志之锺离公者讳权字云房尝以禆将从周孝侯败于齐万年逃终南山遇东华王真人得道至唐而始一出度纯阳自称天下都散汉吕公者讳嵓字洞宾父让尝举进士不第遇正阳真人得道在五季及宋时化迹最着而又与正阳度刘海蟾已度王重阳及自度何仙姑张珍奴之属张公者讳果隐恒州中条山见召于唐开元帝与叶静能辈诸公比而公最为长者自言尧时官侍中叶公密识之曰混沌初分白蝙蝠精也授银青光禄大夫放归天宝初尸解蓝公者不知何许人恒衣破蓝衫黑木腰带跣一足■〈革华〉一足醉则持三尺大拍扳行歌云蓝采和蓝采和世界能几何红颜三春树流光一掷梭后语多不能悉至濠州忽掷■〈革华〉带拍扳乘云而去韩公者讳湘昌黎之从子少学道落魄它乡久而始归值昌黎生辰宴怒之公曰无怒也请挍薄伎以献因为顷刻花每瓣金书一联云云横秦岭家何在雪拥蓝关马不全昌黎不悟遣之去后果谴潮至蓝关公来候昌黎乃悟因吟三韵以补前诗竟别曹国舅者苗善时传不能举其名苐言承相彬子皇后弟少而美姿安恬上及皇石重之一旦求出家云水上以金牌赐之云诏书到日如朕亲行抵黄河为篙工索渡直急用金牌相抵纯阳见而警之遂拜而得道按皇后乃侍中彬孙女金牌云云大约俚巷委谈也审尔所谓曹公者当作青巾少年不当作髯而翼善冠也何仙姑零陵市人女也纯阳以一桃与之仅食其半自是不饥颇能谈休咎老而解化亦苗善时云考之它野史谓仙姑晚而枯瘠其言休咎亦不甚验赵道一仙鉴则谓纯阳所度者赵姑名何者也有仙姑何姓者开元中羽化去合在纯阳前若李公者诸方外裨官都不载独闻之乩云讳元中开元大历间人也于终南山学道四十年阳神出舍为虎所残得一跛丐乍亡者而居之不可知也令锺离吕公而游人间必从东华挟海蟾与重阳辈而八令张果先生而取友则必从赤松安期次则静能公远张洪崖胡长仙辈而八必不屑屑求瓦合诸公方逍遥乎上清亦必不仆仆焉一符之是听而受尘凡役也不佞此跋。即受乩头詈所▲可以破俗 
　　不恤矣。 

　　【 八僊之说相沿为祝不知何昉先生一为点破真堪喷饭】 

　　○跋洞庭两山记及诗后 

　　王世贞 
　　予既为兹记而读之所不能如伯玉者文度所得西洞庭者俱可十二于东山亦染指焉伯玉则不暇也吾裹十日粮酒倍之行不问主所至自津匿尽名姓与钓父群长空皦然了无纤云靡夕不月靡饮不夕清歌流醊遇兴辙极凉暄天剂秋不萧瑟从行诸君陆丈善诗。子念俪之。陆丈善画。张生嗣之。李生善奕。奕称国手。黄生少年。雅亦善酒。季善供具。佐吾馋口。将书一通以寄伯玉大司马署中。当忻然而笑。梦我五湖之曲也。 

　　【 兴会津津】 

　　○书石梁雁宕图后 

　　徐渭 
　　台宕之间自有知以来便驰神于彼苦不得往得见于图谱中如说梅子一边生津一边生渴不如直啜一瓯苦茗乃始沁然今日观此卷畵图斧削刀裁。描青抹绿。几若真物。比于往日图谱彷佛依稀者。大相悬纪。虽比苦茗。尚觉不同。亦似掬水到口。略降心火。老夫看取世间远近真假有许多种别不知他日支杖大小龙湫更作何观 

　　【 尖隽绝伦】 

　　○祷雨记后 

　　屠隆 
　　始隆暴日以求雨也官师士民及家人咸晓之曰夫雨旸天也天积气也隆隆高尔矣弗可梯也（泬）[□]寥尔矣（坱）[央]（圠）[轧]茫荡尔矣呼弗闻也叩弗应也谀之弗喜也触之弗怒也若顽焉当其潦也弗格之使倒流也当其旱也弗挽河汉而泻之也大化独运适焉尔矣遭其适也故潦于尧而旱于汤夫潦于尧而旱于汤尧弗知天也天亦弗知尧也汤弗知天也天亦弗知汤也何物而尧何物而汤何物而天适焉尔矣子暴而▲泬寥（空貌）坱圠（不测也） 
　　求必雨天且不雨而三日而五日而百日子即立槁颍水之上竟不雨也弗遭其适矣子如天何天如子何则无乃不（惠）[仝慧]乎何为自苦隆应之曰非也子不闻精诚之极乎夫精诚之极者不惠也。不惠所以精诚也精诚之极。神明通焉。无不可为矣。故可以耳视而可以目听也。可以手行而足指也。神可存而器可废也。粗而入精形壳蜕也。闇而生光玄照朗也。故大荒可挟而六（幕）[六合也]可游也。大鹏蚊虻。（焦）[虫名]螟嵩山。须弥芥子。毫光六合。秋毫泰山。泰山秋毫。小大一矣。不知彭之为殇。不知殇之为彭。不知龙伯之为僬侥。不知僬侥之为龙伯。修短齐矣。天卑邪。地高邪。日月闇邪。深谷朗邪。流而五岳耶。九河峙邪。齐州近邪。眉睫远邪。?虫?兠?（蚭）[□蝤]者飞邪。翼而蜿蜒邪。轩孔虽圣吾不知其圣。夸父虽愚吾不知其愚。黄屋左纛虽贵吾不知其贵。被裘带索虽贱吾不知其贱。万物之观齐矣。是皆不惠之道也。不惠所以精诚也精诚则神一神一则物化物化则累释神明通焉故风可反也。日可回也。月可扪也。电可掉也。霜可夏也。阳可冬也。水可蹈也。石可游▲僬侥（西南夷名人长三尺） 
　　也。龙可下也。马可角也。理也岂怪也哉。夫六合广矣。何所有。何所为。何所不有。何所不为。有而有。为而为。无有而有。无为而为。有而无有。为而无为。无不有也。无不为也。有而有。为而为。理也。人之所信也。无有而有。无为而为。亦理也。人之所不信也。人之所不信而怪名焉亦惑矣。今夫圆而方苍苍茫茫者何物。皭而煌煌朗照八方者何物。嵲■〈山蘖〉而郁苍淼而茫洋。浩浩汤汤者何物。发声砰彭。闪烁而有光者何物。鬒而清扬。颅而目眶。须而吻张。手攫而足蹡。有声郎郎者何物。令此偶一见之。斯不亦大怪乎。六籍所载诸子所传山海玄经之所列齐谐夷坚之所志都是物矣昔北山愚公不自量欲移太行王屋二山聚族而运之河曲智叟哑然而（咍）[台笑也]之愚公不止也且世世子孙平焉操蛇之神闻之惧其不止也告之于帝帝感其诚夸蛾氏二子负二山遂移之也又有遭仙人山守者求其不死之术仙人畀一木令穿石焉石穿乃仙其人受教无日夜寒暑饥寒垂四十年石穿而仙去矣夫山非可移也石非可穿也精诚之极也隆诚不惠无以谢诸公行休矣屠子语未毕而雨 

　　【 游翔恣肆如泉决烟涌莫可□止】 

　　○题岳云草 

　　利瓦伊桢 
　　昔者师旷鼓清征而玄鹤二八来翔延颈而鸣舒翼而舞鼓清角而风雨大至裂帷幙破俎豆堕廊瓦坐者散走余以为欺人语耳今读汪大吕岳云草而知其非妄也大吕家白岳而目与师旷同取岳之形胜故实与四时景物一一咏歌之天门石柟郁葱晻霭涧水桃花点缀映媚丹鼎药灶与香炉烟气交错飞腾碧莲之池云龙之潭珠帘九曲之泉惊涛细浪雷轰霆击练曳縠披各极其态群峭摩空孤峰蔽日星台月岭清光可掇霞洞天梯壮丽不凡三姑三公五老五丁仙人玉女观音弥陀罗汉老君之属或独往独来或进旅退旅叱石羊调鹦鹉驱橐駞降黑虎蹑紫云呼飞雨结万人缘憩长春圃批栖真岩穷华林坞殷殷赈赈淫淫与与使人应接不暇耳目转易身世都忘心神狂骇抑何殊于师旷鼓琴时哉曹孟德有言非有四目两口但多智耳余尝客白岳十许日览涉殆遍所得诗不及大吕十一负此目多矣为是其智弗□与□然 

　　【 玄圃华茵迷离目乱】 

　　○西蜀尹西有卜筑桃源图卷跋 

　　倪元璐 
　　观夫三士致谋五丁毕力狩峨青于别磴延岷泚于旁澜钤云辖霞雕岩绣壑奥文诘曲别味鲜清诚山典之殷盘景筵之瑶柱栖其界者苟非八叟定亦只童将皆分陕仙凡割沟玄白然而其灵不閟道亦以章昔之三程跃其池铁今则二尹着于宫锺夫踪绝渔樵而大夫去之役戎马之场代沉魏晋而文学就此探天人之策原其飞光淝水通隐金门非为抱梁固足贵也若所招招何其磊磊或才方藻国有陈子之霞舒或名巳倾都为余生之雷呴各无滞骨殊异枯禅既　圣世之有桃源即酒人而可莲社故得貌其幽韵体以文绡则有应物之能存形之手加毛溪颊。点睛石眸。道玄致嘉陵之功。右丞极辋庄之状。夫使处则境皆图畵。出则袖有云烟。非夫名通不具此致也。若乃尚平结遥盟于毕娶。宗炳开便法于卧游则不知武溪亦男女其中华山有鼾齁于外而此二子傥亦情疏野骛。心畏真龙乎。 

　　【 雕龙刻凤别有工巧】 

　　○题顾仲方词 

　　陈继儒 
　　顾仲方先生以雕龙绣虎之才入为凤阁侍从长安诸荐绅咸束锦交先生片言片楮往往为宝时因杯酒间忽动乡国之想乃请作江南春乐府使一片燕尘顿豁而身游于小桃弱柳队中至于咏物闺情各抒才韵绘拟所至生气??奏合可以夺化工之权。结思人之涕。葢出其余膏剩馥便能鼓吹词场逓传千古谱风流者舍仲方吾谁与归吾谓此曲当以司空图松枝笔李廷珪豹囊墨及薛涛五色云锦笺各书数通以佐花月而又令绿珠雪儿从步丝幛后醉拍紫玉板唱之则一字一绢可也 

　　【 笔歌墨舞】 

　　明文霱卷之十 

　　●明文霱卷之十一 

　　武林刘士鏻羽石父评选 

　　传一 

　　◆传一 

　　谢翱传 
　　王冕传 
　　太原王传 
　　东溪廖孝子传 
　　铁笛道人自传 
　　张节妇传 
　　杜生传 
　　尚书黄公传 
　　太白山人传 
　　孙忠烈公传 
　　王孝子俞烈妇传 
　　唐伯虎传 
　　逍遥公传 
　　仓庚传 
　　王中丞廷小传 
　　李于鳞传 

　　○谢翱传 

　　宋濂 
　　谢翱字皋羽福之长溪人后徙建之浦城父钥性至孝居母丧哀毁庐墓终身不仕通春秋着春秋衍义左氏辨证传于时翱世其学试进士不中落魄漳泉二州倜傥有大节会丞相文天祥开府延平长揖军门署谘事参军声动梁楚间巳复别去及宋亡天祥被执以死翱悲不能禁只影行浙水东逢山川池榭云岚艹木与所别处及其时号相类则徘徊顾盻失声哭。严有子陵台孤绝千丈时天凉风急翱挟酒以登设天祥主荒亭隅再拜跪伏酹毕号而恸者三复再拜起悲□不可遏乃以竹如意击石作楚歌招之曰魂朝往兮何极莫来归兮关水黑化为朱鸟兮有味焉食歌阕竹石俱碎闻者为伤之然其志汗漫超越浩不可御视世间事无足当其意者独嗜佳山水雁山鼎湖蛟门候涛沃州天姥埜霞碧鸡四明金华洞天搜奇抉秘所至即造游录持以夸人若载七宝▲直堪肠断好佳山水又好 
　　归者游倦辄憩浦阳江源及睦之白云邨寻隐者方凤吴思齐昼夜吟诗不自休其诗直遡盛唐而上不作近代语卓卓有风人之余文尤崭拔峭劲雷电恍惚出入风雨中当其执笔时瞑目遐思身与天地俱忘每语人曰用志不分鬼神将通之其苦索多类此婺睦人士翕然从其学前至元甲午去家武林西湖上前代遗老尚多存者咸自诧见翱晚明年乙未以肺疾作而死年四十七濒死属其妻刘氏曰吾去乡千里交游惟方韶卿吴子善最亲不翅兄弟慎收吾▲□诗好作文想其得意时当亦破涕亦堪哭 
　　文及吾骨授之韶卿即凤子善即思齐巳而凤等果至而方功学方焘冯桂芳翁登登之弟衡葬翱子陵台南以文稿殉伐石表之曰粤谢翱墓初翱以朋友道丧尽吴越无挂剑者思合同志氏名作许剑录勒诸石未就复为建许剑亭于墓右从翱志也翱无子其徒吴贵祠之月泉书院云□好修夸独刻厉愤激直欲起古人从之游不屑屑于流俗意所不顾万夫莫回也每慕屈平托兴远游自号晞发子过谈胜国事辄悲鸣烦促涕泗澘然下士有苟合而气志得者▲又堪哭 
　　憎闻翱翱自若也所着手抄诗八卷杂文二十卷唐补传一卷南史补帝纪赞一卷楚词芳艹图谱一卷宋铙歌皷吹曲各一卷睦州山水人物古迹记一卷浦阳先民传一卷天地间集五卷东坡夜雨句图一卷浙东西游录九卷余仿秦楚之际月表作独行传及左氏传续辨历代诗谱皆未完所选唐韦柳诸定诗及东都五体诗不在集中 
　　赞曰翱一布衣尔。未尝有爵位于朝。徒以被天祥之知。麻衣绳屦。章皇山泽间。若亡所容其身。使其都重▲诸书惜□不传 
　　禄。受社稷民人之寄。其能死守封疆决矣翱不负天祥肯负国哉翱葢天下之士也。昔田横不降汉拔剑自刭客之从死者五百人若翱之志其有类横之客者非邪吾闻诸任先生云 

　　【 昔人云痛饮读离骚请浮十大白以读此文庶是□其沉痛】 

　　○王冕传 

　　宋濂 
　　王冕者诸暨人七八岁时父命牧牛陇上窃入学舍听诸生诵书听已辄默记暮归忘其牛或牵牛来责蹊田父怒挞之已而复如初母曰儿痴如此曷不听其所为冕因去依僧寺以居夜濳出坐佛膝上执策映长明灯读之琅琅达旦佛像多土偶狞恶可怖冕小儿恬若不见安阳韩性闻而异久录为弟子学遂为通儒性卒门人事冕如事性时冕父已卒即迎母入越城就养久之母思还故里冕买白牛驾母车自被古冠服随车后乡里小儿兢遮道讪笑冕亦笑著作郎李孝光欲荐之为府吏冕骂。曰吾有田可耕有书可读肯朝夕抱案立庭下备奴使哉每居小楼上客至僮入报命之登乃登部使者行郡坐马上求见拒之去去不百武冕倚楼长啸使者闻之惭冕屡应进士举不第叹曰此童子羞为者吾何溺是哉竟弃去买舟下东吴渡大江入淮楚历览名山川或遇奇才侠客谈古豪杰事即呼酒共饮忼慨悲吟人斥为狂奴北游燕都馆秘书卿泰不花家泰不花荐以馆▲□□欲笑 
　　职冕曰公诚愚人哉不满十年此中狐兔游矣何以禄仕为即日将南辕会其友武林卢生死滦阳惟两幼女一童留燕伥伥无所依冕知之不远千里走滦阳取生遗骨且挈二女还生家冕既归越复大言天下将乱时海内无事或斥冕为妄冕曰妄人非我谁当为妄哉乃携妻孥隐于九里山种荳三亩粟倍之树梅花千桃杏居其半芋一区薤韮各百本引水为池种鱼千余头结茅庐三间自题为梅花屋尝仿用礼著书一卷坐卧自随秘不使人观更深人寂辄桃▲此人欲甚少而种花甚□ 
　　灯朗讽既而抚卷曰吾未即死持此以遇明主伊吕事业不难致也当风日佳时操觚赋诗千百不休皆鹏骞海怒读者毛发为耸人至不为宾主礼清谈竟。日不倦食至辄食都不必辞谢善画梅不减杨补之求者肩背相望以缯幅短长为得米之差人讥之冕曰吾藉是以飬口体岂好为人家作画师哉未几汝颍兵起一一如冕言　皇帝取婺州将攻越物色得冕寘幕府授以咨议参军一夕以病死冕状貌魁伟美须髯磊落有大志不得少试以死君子惜之 
　　史官曰予受学城南时见孟寀言越有狂生当天大雪赤足上潜岳峯四顾大呼曰遍天地间皆白玉合成使人心胆澄澈便欲仙去及入城戴大帽如蓰穿曳地袍翩翩行两袂轩翥哗笑溢市中予甚疑其人访识者问之即冕也冕真怪民哉马不覂驾。不足以见其奇才。冕亦类是夫。 

　　【 读此等传如获海外奇珍虽非荒谷豊王而耳目未稔入于惊爱】 

　　○太原王传 

　　解缙 
　　解元字善长吉安吉水人竦眉俊目曙光玉立神彩铄人垂手过膝能百步穿杨叶号小由基能以索持九牛却行尝乘骏马驰突贼阵往返如飞初起兵保安军德清积功授青涧都虞候建炎三年诏肄韩世忠擢偏将军世忠出下邳闻金虏大至众心摇愕世忠忧之元使领二十骑游俘其生口备虏情俄而复出虏骑数千四面集掷身陷辄阵左右鹘击大呼声振刀甲一大酋惊坠马走众共辟易遁去以功授阁门宣赞舍人苗刘走追之临平战良久挥戈解甲单骑尽擒之浦城四年三月金人攻浙西世忠邀之京口横海舟以截江虏出小舟数千以长钩扳舰元跃入其舟大呼尽杀短兵击数十百人生擒数大酋仰掷之海舟顿绝无能脱者以功授中州团练使统制前军讨闽寇功皆第一刘忠者长沙剧贼也拥众数万据曰面山前阻水而营官军击之多失利有诏世忠及元进讨之距贼营三十里而阵众心惮之元单骑直前渡水薄贼营持丈八长矛据鞍四顾贼惧其状貌莫敢鬪贼环营皆望楼从上视其下指呼倏忽四集世忠患之元得其情势归告世忠曰易与尔请为将军卒期破之乃率兵五百长戟居中翼以弓矢自领十余人一鼓据望楼立赤帜麾兵四面并进贼惊扰迸散刘忠骑甲赴水元解衣入水生擒之湖外悉平改相州观察使绍兴四年金虏及伪齐入寇世忠自镇江趋杨州元趋辰州金兵大至元度明日必至城下先遣百人伏于要路百人伏于岳广自以四百人伏于路隅令曰金人若过我先出掩伏要路者见我麾号则立帜以待金人必走岳广伏兵皆出又决河以遏之贼破必矣金人果走岳广元追获不可胜计时城兵不满三千金万户黑虎颈最号骁勇直造城下会语元即跳下城擒之以威镇两军未几兀木督兵四面攻城元即却之追奔十余里金人自惊溺死十余万人改同州观察使六年与世忠出下邳以数百骑虏伏兵万余人逆战大破之授保顺军承宣使十年略地淮杨驻札伶庄骑兵绳之敌骑数千来迎战元挥戈大呼众皆争奋敌遂披靡后部骇惧元跃马大呼曰解承宣今日以一骑临阵能敌者与我战虏闻之震栗元因突入其阵大战自辰至午马足尽赤敌众大败加神授龙虎卫四厢都指挥使明年世忠罢兵柄为枢密使以元镇江驻札御前都统制以统世忠之众又明年进侍卫亲军马步都虞侯封太原郡公保信军节度使见朝廷专主和议屡谏表上不听知大功不建感激发病薨时年五十四岁赠检校少保晋国公谥武襄公孝宗追封太原王谥曰忠武夫先祖有善而不知是不知也知而不传是不仁也不仁不知岂得为贤者乎故凡观于此者尚惕然而有感哉 

　　【 今人无不啧啧韩蕲王将略者孰知当日戮力行间更有太原在胆略沉雄直是风生八面】 

　　○东溪廖孝子传 

　　解缙 
　　张锽伏质报父仇。曹娥没水求父尸。不幸而死。古翎代父受刑。黔娄为亲请命。幸而不死然皆自分必死矣幸不幸有命焉人尚怜而着之王子安河父南交溺于海廖自公省父大宁溺于河死命也而心不展志不伸不其重可怜也呜呼　　　　妹固乐于奔驰闺闱固乐于行旅人不知命也有定焉当死也居亦死行亦死自公虽未尝必其死然曷尝计具死且而死于省其亲也若死于儿女子之手者乎于是王子安死千年而自公继之自公幼能文章跟经蹑史渊涓耿节恂恪恭敬俨然貌不逾中人而所当为奋发如霆不可测其父敬先谪大宁三四千里水陆奇险自公岁往省不以寒暑需有大父有母有叔父有弟侄有妻子家人众多当离别忍泪眦睫间强颜笑语慰帖老稚出门及童奴客旅相处曲折良难敬固粹然有德君子也然能动其愠喜自公见辄喜慰甚自公平生爱人一家人爱之自公幼孑孑然孤立人见者皆为变色自公死时洪武某年某月某日也其弟自勤祭以文绸缪缠绵痛苦情切甚读之使人堕泪初廖氏尝大显于吉吉称东溪廖氏有名自公大父退省先生卓行举世不可测与予叔父刑部公原禄相谓亲家敬先兄弟三人皆贤亦皆仕有名声其季敬巳尤高洁不谐世特与予善自公兄弟四人皆善予尝岁时过从见其一座三世人跪起列侍森森郁郁或举觞论文川华月映顾盻如在画图中识者多云是家不偶然必将昌大未几敬巳没敬先谪去自公死倏烁间惨然凄断若此何也赞曰 
　　玉也不必以圭璧。骥也不必以羁的。中道而折众所奭。鸣呼斯人而斯溺。 

　　【 立传无关忠孝虽累累盈幅如以帚聚尘耳此文杂议论于序事言有尽而味无穷】 

　　○铁笛道人自传 

　　杨维祯 
　　铁笛道人者会稽人祖关西出也初号梅花道人会稽有铁崖山其高百丈上有萼绿梅花数百植层楼出梅花积书数万卷是道人所居也泰定间以春秋经学擢进士第仕赤城令转钱清海盐皆不信其素志辄弃官将妻子游天目山放于宛陵毗陵间霅中云间山水最清远又自九龙山涉太湖南沂大小雷之泽访缥缈七十二峯东抵海登小金山脱乌申冠铁叶冠服褐毛宽愽手持铁笛一枝自称铁笛道人铁笛得洞庭湖一冶人缑氏子尝掘地得古莫邪无所用镕为铁叶筒之长二尺有九寸窍其九进于道人道人吹之窍皆应律奇声绝人世江上老渔狎道人时时唱清江款乃道人为作回波引和之仍自歌曰小江秋大江秋美人不来生远愁。吹笛海西流。又歌曰东飞乌西飞乌美人手弄双明珠九江乌生雏城中贵富人闻道人名多载酒道人所幸闻笛道人为一弄毕便卧遣客即客不去卧吹笛自如也尝对客云笛有君山古弄海可养蛟龙可呼非钧天大人▲□语可 
　　不发也晚年同年夫有以遗才白于　上用玄纁物色道人于五湖之间道人终不起道人性疏豁与人交无疑二虽病凶危坐不披文则弄札翰或理音乐素不善奕画谓奕损闲心画为人役见即屏去至名山川必登高遐眺想见古人风节旷迈非常人所能测也与永嘉李孝先茅山张伯雨锡山倪镇昆阳顾瑛为诗文友碧桃叟释臻疑归叟释现清容叟释信为方外友其文有惊世者有三史统论五千言太平纲目二十策历代史钺二百卷诗有琼台曲洞庭杂吟五十卷藏铁崖山云 
　　赞曰有美人兮。冠铁叶之弮弮。服兔褐之跹跹。雷浦之滨兮。铁崖之颠。噏阴呼阳兮。履坤戴干万窍不作兮全籁于天其漆园之傲吏兮。缑山之游仙也耶。 

　　【 会其立言非流连放旷直借铁笛以消胸中□垒耳其胜国之逸民非邪】 

　　○张节妇传 

　　罗玘 
　　节妇新涂暮膳郭师孟女玉峡张洪本妻蒲台训导鉴之母监察御史芹之祖母也年七十八殁当弘治庚戌月在仲春日为廿八又明年壬子二月二日葬杮坑之茔历十有八年为正德己巳御史铨得南院蒲台亦解教事来就养予往也语次必嚬呻曰鉴欲天子之有言也巳则■〈口答〉然御史来也语次亦嚬呻曰芹欲夫子之有言也巳则■〈口答〉然他日又来入状曰微芹祖母无以有芹父况芹乎芹父子不及今征夫子言传之后世安知有芹祖母又安知芹绪之几绝而复续乎言巳泣予辞又泣去蒲台归二年至是二月讣来予往就吊位御史泣言若昔者而益凄予退讨状玉峡张着自胜国前人故曰古张又曰库张谓假贷之便若取诸库然洪本父曰季彻其兄也季彻死洪本奉母李氏嗣家政而属有象厄日用隐忧以李故郁郁弗忍泄未四十死蒲台方脱襁褓固在厄洪本者所欲居货中则节妇譬则匮也先抉揭之攫取惟其便乃入李以言具为妇急捐姑雏他奔状踪迹秘谲而隐约李姑不疑日改而新之绪猬剌百出使可覆验觉李微动随嗾妁来节妇骂逐妁去截发泣三日吁天自誓曰吾所不为张氏鬼者有如皦日李乃寤间亦发恚殿其恶曰吾今执女告县官然终以爱掩止节妇计曰彼欲逐我乎。厄斯子也而已耳。果厄斯子乎。利吾有也而巳耳。假令真能不拔一毛。而顾于吾重者毫发蹉跌。吾与张氏存者几何。吾今扫地赤立则何如。于是闻夺一墅去守者告曰墅去矣曰知之继闻发一廪去守者告曰廪去矣曰知之或扼腕曰可讼也摇手指蒲台曰有是在积数岁至无所可夺可发而蒲台亦胜冠或又曰可使商也补前之匮乎曰吾闻业不遂者改业之。况几贾大祸而幸脱者乎然择之莫儒为宜乃赍送之金陵就周户曹学学七年然后归送就庠含而御史适生命曰芹志更业意也御史在乳而母死哺藉携扶一惟节妇稍长知学常以一缸膏坐之于纺砖侧永夜诵纬成师之贽或于是乎取之邻之妇熏而为夜作为铁石心者亦多有洪本有寡妹门户绝李以虐子之荡覆无所于归也且惭不以言节妇节妇心知之于丧李之日迎与同食者终其身距今里闾传之若前日事蒲台用戊午贡授今官御史亦以是年领贤书登壬戌进士官福州推官而至转于院蒲台之封亦用其贵居院敢言人所不敢言凛凛树英烈风要之忠节一道也其亦有所本也与予旧史氏也为着节妇传以竢后征焉 
　　赞曰立人之孤而世之。与起人之死而生之。孰神乎。曰必起人之死者也。然则孰难乎。曰必立人之孤者也。何也循古之方而用之。而人偶生焉。观者孰不惊以为神乎。而或使复为之其又可能邪若夫非自少艾而白首。出万死而一生而人之孤未有可偶一为而立者也故曰立孤难耳。亦何贵于人之惊以为神也乎。曾子谓可以托六尺之孤而谓之君子。于乎若节归女中之君子也与。 

　　【 写出为子忍诟一段心事缕缕如诉】 

　　○杜生传 

　　郑　晓 
　　杜生。宋阳翟人。不知名字。人皆称杜五郎云。生壮时。有田城南五十亩。与兄嫂力田自养。既兄有子娶妇不能赡。则尽让其田与兄兄又不肯受。则遂携妻子走城西里中。借草庐而居。庐前有隙地数丈。周匝皆槿篱。篱中密植菜（蓏）[裸果名]花卉。篱外桑柘数株。是时生理方窘。乃为人选日卖药。人谢之布粟薪盐即受。或以金钱不受也。子既壮任稼器。乡人与田三十亩耕之有余力。又为人佣耕。自此稍稍赡给。生曰。嗟乎。一日两饭三岁一衣。人不急我。我不急人人巳各足吾又何求于是呼乡邻贫者教之择日卖药。乡邻愚不能骤解。术不售。生又左右之。得钱谢即与乡邻。时时端坐。不出篱门者三十年。黎阳孙尉闻而造之。问曰。闻生三十年不出篱门信乎。生曰。告者过耳。十五年前。尝携老妻坐桑下纳凉。前年娶子妇时饭其母。亦曾避之东篱外。但无用于世。无求于人。偶自不□。亦不喜远游耳。问生何以为养。曰数年前曾卖药。今直耕田。问观书否。曰。二十年前亦曾观书。问何书曰邻翁▲比锁核者大异人澹如菊 
　　遗一抄本无题款。其间多说凈名经。亦不知凈名经何书。当时极爱其议论。今顾忘之。问书何在曰春雨中屋漏湿曝之日中。有过客见即索之去矣。问今尚有何书曰有大字古本周易。儿夜读一二卦卧听之耕倦不能读。亦不强读。子可宦否曰村朴儿何能宦。然性质颇浑厚。薪水出门可数行迹以待其归。处其妻甚欢爱。然未尝见嬉笑也。孙尉闻其言。闵然若有失。归数日。忽忽自咎曰。痛哉杜生视吾辈若蝇蛆矣。生居西城五十年。未尝速客。人召之亦不往。好事有▲有是父有是子 
　　力者。高其节相造请。生亦终不报谢。生孤立行一意。然人皆爱敬之。与村父老三四辈。相往来。极欢浃。或经月不面。亦不相呼也。即来坐谈必竟日夜。坐久饥倦。为菜羹餤麦饼取饱而巳。村父老皆携酒饮生。生辄饮。饮不醉不辞。有肉即食肉。生不能具酒肉也。室中有两瓮盛菜米。一榻草荐。气宇闲旷。言论精简。颓然山立。不见喜怒。无贤不肖皆知其为有道君子。年九十八而终。 
　　论曰余读后汉书每极慕申屠蟠黄叔度可谓近道矣不摇其神不失其身不交于人郭林宗苻融殆有愧焉谓其不能忘情于名也呜呼名与身孰亲。若杜生者贤矣哉。 

　　【 读此觉葛天无怀去人未远】 

　　○尚书黄公传 

　　李梦阳 
　　尚书黄公者封丘人也名绂字用章其先雒人高祖克让始徙封丘克让生思豫思豫生秀秀生中中生黄公初　高皇帝兵起思豫掌太常寺以□编氓沅州巳又军平越卫于是平越沅州封丘雒□有黄氏乃后秀商金陵死中收其赀商重庆娶于张生公重庆于是重庆亦有黄公生之夜梦老人抱婴儿曰送。蹇尚书为汝子长依舅氏张宗琦宗琦为麻城学职从如麻城归如平越补卫学生正统丁卯以春秋中云南乡试第五明年登进士第除行人升南京刑部员外郎郎中出为四川参议参政进右使转湖广左使升右副都御史巡抚延绥进南京户部尚书改左都御史尚书仍旧黄公廉峻执直。遇事飙发。正色山立。即重忤时贵弗恤。智巧所避。公毅然肩之人率窃笑其呆然亦以是获名郎中时人业以硬黄目之矣部堂尝缺官公署堂印诸寮事之即犹堂官也亦才识超之之故谭千户者大猾也善欢显贵人尝夺民芦场显贵人无敢为民直者公直之竟归之民为参议督松茂诸仓兼备其兵厘革宿弊擒豪恶数百人举劾将官各当边赖以宁参政如崇庆旋风拥舆不得行公曰汝冤气邪姑散予图之至州齐沐祷梦翌日清其囚无验乃祷诸城隍夜果梦若有神言州西寺者寺去州四十里边路而巢山公旦起率州官吏兵往诣寺围捕之有僧少而恶诘之无牒使醋垩涂其额晒洗之则有巾痕乃鞠讯之遂尽暴其奸慝云寺后有巨塘凡投宿人则杀之沉塘中众分其财有妻女则分其妻女又攒典李节阳王亲也侵盗官粮▲一梦作如奇事 
　　巨万数王为之窟公按之悉如法公虽钱谷司。然善摘发奸伏。以是威行境中。尝道川东青神令望风解印授走为右使奏闭建昌银矿许之大盗周主簿者哨众抄掠檄公平之公谓盗起于烦苛宜少宽养而阉官以方贡横敛公抗不从阉挤移近省升左使时两京工兴征银二万例派民公以库积余充又势豪马快船债万坐逼索又荆王奏徙坟冢公悉不从省费巨万又计锢僧继晓于是威惠大行继晓之来也。势焰灼人。公私谓诸公曰。晓以妖术媚上。遂与眠食共之今避而反乡名扫墓而实逃生耳乃令武昌府锢之后堂阳尊礼之居无几晓果败槛送京斩之西市公在蜀尝忤阁臣万安衔之三年六推咸抑公知之乃亦连疏乞罢凡三上巳乃有巡抚延绥之命首劾参将郭镛都指挥郑印李铎王琮葭州史知州等又计捕豪奸张纲乃于是拔才能。察幽隐。问疾古。饬废坠。于是申号令。修器械。严警逻。节候望边政为新公见饮马妇片布遮其下体乃悲以惭曰嗟乎士之贫至此极乃驱之战守邪于是令豫支米月三会诏毁庵寺公使汰尼解军门给配鳏士人人大欢悦无不愿为公死者及公去尼有携子女拜送路傍者云公既官六曹益无所顾避威棱截然特　旨改掌宪院天下方仰望风采公自以历侍五朝中外凡五十年戆直崖异忤人获名伏祸难测□盛满宜戒乃引年恳乞骸骨居无何疾作竟不起年七十有一所为奏议及政迹并所著文诗悉弃不留晚嗜参同契号精一道人蟾阳子有注本独存　国制文极于六曹尚书。官之北斗。天造不论。夏蹇经纶悃愊。　太宗北征。全国是属。三杨公亮寅协。熙绩台省。坐臻太平。君逸臣劳所谓代天之相　英庙之遇文达。略似马周。吁俞一德。密画显断。万几积核局体一变成化间忠良外植。三原河州单县封丘巍然辈出居则岳屹动则雷击大事斧断小细海畜帷幄佞幸。请剑必殛使见之者畏闻之者慑斯其人死生富贵足动之哉然较之天顺以前。则殊矣时与位不同邪委任权力殊邪弘治中华容洪洞钧阳台宝阳曲卢氏金陵安福咸称名卿。然志存纳约行在精审苟济其事。小枉▲□黄公而铺述一代典章人物不厌其复真大手笔 
　　安焉局体又变矣虽形迹罔暴。义遵矫直。亦运数然欤。自言路志伸。毁誉进黜。气焰满盛。公卿敛逊。正德以来。遂靡靡难观亦诸人甘宠饰誉稍有嘉美便立祠树碑要歌征颂镂板镌石惟恐不流今信后也此意既横。机巧自生。工言论。务弥缝斯又一变然黄公为左都则严甄御史。量能委之。火其差簿于庭曰事贵得人耳。资劳久近岂立官者意哉。当是时言官能毁之黜否邪斯为政在人邪抑时不同邪公焚奏草。自泯其嘉美视汲汲流今而信后者又何如邪江浙食盐钱钞民苦包揽掊勒呻吟。公为尚书。力条其折征银状以闻。至今行之便此其事比之汲汲流今信后者得与失不较然白哉公年二十六举进士始室孙郎中镛女也生子楫霖彬封宜人赠夫人继室鲁卫镇抚宣姊生子■〈木巳〉桓封夫人葢终其身无妾婢云彬工部司务桓光禄寺署正公卒之日　皇帝惊悼遣祭敕有司营葬墓在长葛县马陵冈 

　　【 昌明俊伟之业非此博大典硕之言不足以传而敷列■〈逞，山代口〉哲时异势迁可当我　明相臣录】 

　　○太白山人传 

　　李梦阳 
　　太白山人者吴越间放人也终吴越间莫知其所自来人问其姓名山人曰我孙姓一元名问其字曰我字太初问何以称太白山人曰我秦人也尝栖太白之颠于是称太白山人云于是人始知山人为秦人及问其家世山人不之答故人止知山人秦人也而不知秦何人也山人善诗有超逸才尝出秦四游浮湘汉蹑衡庐踰河涉泗谒阙里登岱岳之峯憩日观观日出焉奇之骇叫狂走人颇异之然弗识之也于是山人则南走吴会吴会人识山人又识山人诗于是争礼敬山人。山人固善说玄虚又肤莹渥颜飘须望之如神仙中人于是愈礼敬山人而好异之士踵接于门矣山人往来越湖问多在支硎南屏山寺中巨家则争造寺馈山人美饮食鞋服以是饶裕冠佩之士慕名来访山人辄供具欢洽竟日酒酣畅歌意态超脱令人起尘外之思人士或事功人说及时事山人则又善说时事率凿凿副名实于是人士相转誉称为孙山人闻四方矣一日山人病且革仓皇属▲详其人本无奇特□谲故作异态耳 
　　其。友曰死葬我佳山幸题我墓曰明诗人孙一元之墓巳而山人苏起而愤曰几负我志而吴越人以是觇知山人初无羽化术徒空谈放浪形骸稍稍疑避而山人则顾益说世务怕切齿不平其诗亦多为忿激悲壮之音于是用世之士顾益喜之乐与之交义投情合犯涛弄月扣舷和歌俛仰一笑每自许于世无双而湖举人施侃者雅喜山人而病其放因说之居山人然之于是买田苕溪之旁又说之婚则婚侃妻妹张氏喜山人者闻之率移书相庆曰太初为今▲□会好奇□会终不若不识之妙 
　　人矣是时建业刘麟龙霓咸徙居湖与吴充陆昆暨山人结社游号苕溪五隐山人始讲吾儒性命之学无何病作竟死年三十七矣李梦阳曰予不识山人何如人未之面也往刘子过夷门葢数称山人风神藻雅云曰与之游令人坐忘而山人亦时时寄书来然予竟莫知其何人也 

　　【 以庄生之幻笔作腐史之定案似讯似□正于恍惚中传其神】 
　　▲终不许 

　　○孙忠烈公传 

　　王维桢 
　　孙忠烈公者余姚人也名燧字德成为人沉毅有大略而与邑人王公守仁钱塘人胡公世宁同举于乡正德丙子孙公以都御史巡抚江西会宁庶人宸濠反孙公仗节死人至今壮之云宸濠者鸷害多知人也好生事不靖术人有李生者揣濠知其指乃为妄妖言谄谀濠濠喜厚赏术人因以其言起阳春书院以当王气濠由此乃为反谋焉濠府中宦者刘吉南昌人李士实王春皆阿濠画计曰大王即欲有所为可先请复故护卫之夺者以尝　上指幸许即有兵其它以渐图之是时正德甲戌也　天子嬖都督钱宁乐官臧贤两人擅权用事濠遣人赂两人两人为矫　诏复护卫如故濠见计遂为谋反滋甚而士实等因言安福人刘养正有才略知兵濠乃招养正而养正益为妄言谄谀濠濠大喜日夜集吉士实春养正四人与计谋乃招纳四方有罪亡脱及勇力材艺之子各数千人为衣食区处诸司颇皆觉知然惮不敢发也是时孙公方为河南布政使而胡公世宁为江西副使胡公乃阴上书告其事濠闻即复遣人赂两嬖人因遂陷胡公谪戍辽东濠惧触众愤不便乃复开馆延士为讲圣人之学明巳能好善礼士若此也关中人故江西提学副使李梦阳者以词赋高一代罢而寓居大梁濠使人请阳春书院诗其饰诈要名如此有顷孙公自河南迁江西睹濠奸忧之乃进诸司计曰即濠发奈何当是时适副使许公逵管南昌部中乃孙公即又喜而令许公阴图之而自下檄部中无城者亟筑无粮者亟蓄无兵卫者可选练丁▲莫谓公徒以一□为烈 
　　壮居僻治远者为奏立县治以便约束于是进贤有城安义有县县各有兵兵皆有饷悉如令濠念孙公每一令出咸为巳备又惩胡公世宁往事意孙公必有奏乃置人要路密诘之由是孙公凡七奏皆不得达奏略曰夫濠列为藩王。亲为宗室。至富至贵矣。乃今所为臣甚惑之。府中使赍重宝往来京师者。趾相错于路。此何以故也。□阳贼凌十一闵廿四吴十三者吏捕之急。濠匿贼于西山祖茔中。吏不能得。夫匿贼安用乎。镇守太监毕真由江西之徙浙江也。濠厚赆为别。别时辟左右密嘱。毕真首肯之。夫密嘱背公。厚赆结好。非藩王所宜有也其它显罪甚多不具论论今踪迹可疑虑者其后孙公见奏格益惧度濠旦夕且举事乃令兵局徙兵器于他所益复下檄诸郡设兵备焉正德己卯言官言濠不轨也　上遣重臣欲往夺护卫按其事濠恐乃召吉等四人谋曰今使者来即讯我乃翁事□矣不如遂反四人曰然因共定计迨寿濠之次日镇巡诸司咸入府谢宴濠乃伏贼兵于殿内诸司拜未毕濠奋膺高足立露台大呼曰方今　天子巡幸在外　太后召我监国汝等云何于是孙公抗声对曰既有　诏请出　诏令众观之濠见孙公不可夺素亦惮许公乃以问许公许公曰是安得此悖妄之言乎吾有赤心岂从汝反耶濠怒叱贼兵缚孙公许公孙公奋臂推缚者指濠骂曰汝贼且不见天乎天无二日吾岂有二主哉吾死一身耳且见若种之澌灭也濠怒甚缚者持铜锤击折公臂曳公及许公至惠民门外害之其时同谢者或从或默濠立即伪授刘吉太监令提督军务李士实国师王春刘养正俱伪授军师令人诣兵局取兵无有乃括民间农器炊釜造兵器历二十日始就濠乃从妃娄氏宫人百余人登舟趋南京又留兵守南昌遣所亲娄伯之横峰招兵道出进贤城进贤知县刘公源清杀娄伯而濠兵先□攻安庆者又不下濠甚忧焉其时巡抚赣州都御史王公守仁以行部道闻变乃驻节吉安移文远近令各以兵赴义于是诸郡练卒一呼响应居一月兵集数万所过供饷未尝乏绝则皆孙公前为之所也于是吉安太守伍公文定制孙公及许公木主于文山祠率所集兵以文哭之诸军皆感泣因遂督兵至南昌击破之兵入濠宫人留宫中者多自缢死濠驻兵王家渡闻南昌破怅然曰大事去矣吾安适归矣于是泣下官兵遇濠于樵舍风逆官兵战不利俄而风顺王公令实茅于舟顺风举火濠兵焚溺死者无筭妃娄氏赴水死濠易舟挟宫女四人而遁官兵追及濠投水水浅濠不死遂并宫女执之刘吉李士实王春刘养正皆就缚而凌十一闵廿四吴十三等脱而至安义安义人缚三贼献俘事闻　天子念濠懿亲不欲加诛令自裁诸与濠通谋者皆以轻重伏诛李提学答濠诗有规词免罪其入濠府中谢宴默而不能抗义者皆减死谪配居无何而　毅皇帝弃羣臣不及录孙公今　天子即位首褒孙公赠礼部尚书谥忠烈　诏江西为立祠赐额曰旌忠与许公并祀之荫子堪锦衣卫千户世袭公配杨氏封夫人公赴江西时不以夫人随公死报至杨夫人哭之哀其时昧旦天划然忽断燝燝若目见者哗曰天开眼矣以濠就擒日考之则此未擒一日事也子堪徒跣赴难至而濠巳擒伏公棺哭之乃更治棺殓启棺公面颜如生异香蒸蒸自棺中起江西人大诧焉以为鬼神不欲死之也初孙公至江西治廨舍得古镜于深沟中背刻二十有四字其文曰光。运忠扶日月心感天扬賏忠独难塞天不世内靖斯以昭明字画奇怪观者多不识后孙公死好古者以意辨之其文乃着焉孙公自始仕历七官皆有大功德具在国史中孙公三子长子堪今官都督佥事仲子墀尚宝卿季子升吏部左侍郎三子者皆天下士也岂天于以报孙氏哉胡公世宁濠灭后复官卒至兵部尚书王公守仁封新建伯 
　　论曰夫孔子不语神非无神也有之而弗语之也世传弘治壬子浙之文场中夜既半场中人见东西立巨人二一人衣绯一人衣绿合言曰三人好作事巳忽不见是年孙公胡公王公遂同举。卒之宁濠之变胡公发其奸孙公折其气王公平其难三人相次成功二巨人告之矣岂非神哉夫奇瑰非常之士。不可怕有有之皆天帝意也。彼修一职立一节者。岂不谓贤。以扶世翊运能哉。 

　　【 公前身想从神道中来故沟中之镜场中之人天中之眼恍惚相通然非神也即公之忠诚为之也三公皆同榜而忠烈与新建尤同里一时锺此异人奇矣】 

　　○王孝子俞烈妇传 

　　刘文卿 
　　王世名字时望。婺之武义人。其先未知所自性聪毅。年十七。从师韩光济治业焉。持粮游他境。万历四年。父王良。四十三为仇王俊廿六所击。中要害死。世名。驰归则就木焉。世名不及诀。且未敦器也。痛欲绝念以状闻郡县抵其罪法杀人者死然不诊验不成杀也。世名抱其母泣曰。吾安能殪仇而不暴吾父乎。族众遂得请入仇产。因涕泗哀呼为寝其事。亦不欲伤母志也。于是绘父像。巳持剑于其侧。问之则曰。古人▲报仇之难在此 
　　佩剑自砺。吾薄饰以侍乃翁不亦可乎。跪起号墓。服阕不辍。三年补弟子员。谓其妻俞氏曰。吾以儒服见先人。汝其谓适乎。吁嘻哉庆者在屋。吊者在堂。俞习其昕夕怦坎闻之怃然而未有以言也。时仇亦来会。世名揽涕接之。亡何而生子狂喜大异谓俞曰。妇知是何等儿也。吾不能复须矣。大饮达旦。终不能微示于母。知我有所必死而哀阻及也。哀阻则事不就。九年正月。遂斩其仇于蝴蝶山下。叱剑而号众曰。仇杀矣。余惟不能爱身而濡趾也。族众嗟咄。观者如堵。名▲似□渊非此奇□不能□ 
　　神色自若。归报母。寻出其所受释仇产租数。与其手刃仇者。以闻于县。疾走入狱。武义令呼曰。子出矣。吾将置子于别所。上状于部使者。竟以两令质之。金华令曰。俊廿六为杀生父者。宜伏殴刀。然杀不在生。生为报。非为杀也。诚得而父伤者吾焉。不能舍劲烈之士哉。令出坎焉辨之。世名大痛曰。余固欲受辞杀也。以至于此。苟自戕伐吾父。当被害时。宁不能见贤令耶。仇毋用名诛矣。朽骨起于修夜。发掘见于后嗣。吾曾不能轶绝曹娥而幽掠吾父也。令令之归。俟再讯焉。则阴令将其父棺以至。因以减死论。世名望见父柩。遽以头击石血濆殷地。大呼曰。父不再辱。余不再主。嗟乎余欲一死不得矣。光济知其志不可夺。进曰宥善人者君也。宝藏胔者名也。即令决于君前不如缓哉。君止矣两令凄歔去之。父丧以故得全。时邑里皆临。无不悲咽大号。是夜持母泣曰。子之命也。夫义不危亲。孝不毁性。死父而失母。其何能为。九原可作。能无怼乎。遂属其妻与子于光济。闭啥不食死犹怀其父主祏云先时生入仇产。岁得租变值封藏之。仇馈则拜。语则诺也。连墙而居善自匿以故仇不为备。其自铸剑。私独铭之曰报仇曰。夫差尔忘越王之杀而父乎。妻与母莫之识。及断其头颅而出之。时年廿一。子宗禹嗣。 
　　刘傒如曰。天性之于人湛矣。安丘捐市辱之生。赵娥略夫家之等。斯以纤芥发愤帷袿立懦者哉。放此为报。则需时日以断凶憝者。无或激焉。要其磨志绘侠。后嗣逢生乎而不忧。固足以畼其往怀。而欲惜此委蜕。幸为。全人。霜介之志。未之或知也。世或轨以他衷。▲雷琴古鼎以班□为奇 
　　婴燕人之悲幕。效牧竖之残照。斯君子所以无从容也。周礼曰。凡和难父之仇则辟之海外。亦以谨避善良直情彰枉迨夫奸轨窜迹。借交斯宏。则夫暴骨定情矫徒无所。仁孝之士其能忍乎。用斯自殒。古今同叹。是故郅晖出篣。卒为汉良。舆情不闇。恶可格之峻文。二代所以成其明喆也。呜呼又可巳哉。王世名妻俞氏。武川俞源里人。父聪为后母所鞠。性惠婉姽嬧有修容。年十七归世名。时舅巳毙于仇。见其夫怏怏不宁。问之故。不告曰我儿女子固不宜知君然君行妇自同此。遂以夫有所闭也而置之。心识其为舅恨也。世名有所居密室。每戒其至。辄理香擎跪其前诵所汇忠孝编。俞一日偶见之。则泫然泪下曰。君固恶其谋及妇人耳敢不重闭乎世名于是食舍肉。俞谬之曰。子岂为大士也者。以为秽其戒体。哀毁而瘠毋何□焉然终弗之夺也明年生子宗禹。大祝曰。善视我儿先君其不馁矣。俞心讳其说时仇以庆事至室。生退而目之曰。彼遂偃蹇者不食麦矣。俞益用惊念。然以其夫非实不先白。正月世名遂斩其仇以归妇姑相视骇愕。世名曰孤之生也。独不得刃父仇。逡巡数年。所以不告母若妻者。以有手仇之心。吐之则众止我。众止则泄。今长弃母矣。我为不孝子。而妻为贤妻。善事姑。以卒我志。遂就县械。故事囚亲。家属无有。令不拘而舍之。故妻与母皆从焉。俞哀谓生曰。梁氏妻能自毁夫与之偕隐。余偕子死不难为也。生曰母老子弱。王氏成败其在汝矣。俞恨然曰。请以三年勉为子留。越此余不能忍也。生俛首不答泪数行下。俞于是绝而苏者四。世名竟不食死。俞复不能食。韩生▲□不可□孰可□ 
　　与媪吊其庐。使媪譬之曰。前与生言而忽弃之不祥。纴春之寄。若姑能任之耶。视汝呱呱者何如耳。乃就食。属姑病。乃辍哭。内哀尝医药媳事如生事焉不解结襘者数月俞三年食息于柩野瘠不避也有伏棺扞火所不足为者一日姑叔议迁柩于外楹。俞大恸曰。死生异路。故他适耶。君内吾内而不出。君出吾出而不内矣。吾与生言。此其期乎。遂尽移其簪珥业壤焉。以遗藐孤。绝食数目。就姑拜焉。曰今以五岁子赖姑而姑固长年抚之也。理笄拭髾死于棺侧。峕年二▲天以□节付此 
　　十二。乡里无少长皆奔号之。是日雨雪交涕。山川缟冥。吊者无不哀惨。执宰以事上　天子。赐赙三十两。宇祠一区。令后世追思焉。 
　　刘傒如曰。巾栉以之。有霣无二。夫虑不经仓卒。幸全则名□。齿剑则节壮。时葢不可巳也。俞氏之于长怀尽矣。而立孤下报。三岁几何。道韫之优游会稽有以也。王郎以难殒。生世名以仇致命。安否葢大异焉。侍慈哺幼。待尽以践然诺。又何愧耶。观夫司败自束。泣血为期。骨肉之际。谅乎兴其烈思壮哉以哀灭也。▲贝画龙文 
　　赞曰玟珉同穴。夫妇刚烈。怙恋仇分。身搉宪设。栱木惧侵。冗回潜默。三岁室劳。厚仪母揭。烟邑衰莰。翔阳微灭。熊虺朝俘。两奇继■〈歹或〉。夫非名浮。噎增痛骨。云闇天回。怯夫壮律。 

　　【 是开辟来有数人物是开辟来有数手笔石?氏世之行持世之文】 

　　○唐伯虎传 

　　阎秀卿 
　　唐寅字伯虎一字子畏吴县吴趋里人有俊才博习多识善属文骈骊尤绝歌诗婉丽学刘禹锡为人放浪不羁志甚奇沾沾自喜衡山文林自太仆出知温州意殊不得寅作书劝之文甚奇伟林出其书示刺史新蔡曹凤凤奇之曰此龙门燃尾之鱼不久将化去寅从御史考下第凤立荐之得隶名末果中式第一先是洗马梁储挍寅卷叹曰士果有若是奇者耶解元在是矣储事毕归尝从程詹事敏政饮敏政方奉　诏典会试储执卮请曰仆在南都得可与来者唐寅为最且其人高才如此不足以毕其长惟君卿奖异之敏政曰吾固闻之寅江南奇士也储更诣请寅三事曰必得其文观储令寅具艹上三事皆敏捷会储奉使南行寅感激持帛一端诣敏政乞文饯后被逮竟因此论之寅罢归朝臣多叹惜者归无几缘故去其妻寅初为诸生尝作怅怅诗先与其事合葢诗谶。也后作多怨音每谓所亲曰枯木朽株。树功名于时者遭也。吾不能自持。使所建立置之可怜。是无枯朽之遭而传世之休乌有矣。譬诸梧枝旅霜苟延奚为。后复感激曰。大丈夫虽不成名。要当慷慨。何乃效楚囚。因图其石曰江南第一风流才子 
　　论曰伯虎以不能谨行终身历落欲施于世者可以观矣其所逮事不可知就其家论之不裕纵使果然世之为市科目者多而彼独白着岂非命欤且如伯虎之才授之底石何媿惟其不克令终豪士亦解骨矣 

　　【 离离楚楚笔余恢气】 
　　▲□□ 

　　○逍遥公传 

　　王慎中 
　　逍遥公之先有驷伯者封于皮氏之墟为黄帝主车以与蚩尤战于涿鹿之野帝嘉其勤更锡以冀州之沃土命力牧监焉力牧为之相其原隰区其子孙之材良者。而各处之。故公之族。冀北为大。其后驷伯得仙道乘房尾而升上帝命之莅青齐周武王伐纣公族皆从军谓冀习纣教俗败恶不可居请徙华山之阳以近王王孙穆王好仙闻驷伯得道乃命贵臣造父访其子孙得八焉以归以会王母于瑶池之上王乐极忘返而徐偃王乱彭楚八子奉王驾征之大克王乃命立天闲玊堂使游处其中岁各禄四百周衰老子去胡其族亦多从之者故公又有西戎之族卿士甘公芮伯之属恐公族为他用且害周迭率师伐戎复得千骑宣王中立周复振乃使公族伐胡有功时荆徐蛮夷入寇江淮闻其克胡也益怖则解去诗人歌之曰四牡旁旁猃狁于襄既伐猃狁蛮陌来威徐方来同诸侯中唯鲁卫晋于周最亲故鲁有垧十六族以摈楚卫有淇上之族以报狄晋有冀土之余以伯中国语曰得贤者昌此其效也至汉武帝尤好仙而事征伐尽选公族之壮者以击胡又使贰师将军虏大宛之族以归于是公之族仕于朝者十四万矣战死者又数万焉会太史令迁坐法宫更为中书令尊宠公之族宗焉往往自宫以适君故公少为宦者事上为御马监上甚幸焉凡郊祀游畋出入非公不行大朝贺则命陪列锡之樊缨钩带金厄制度侔诸侯矣虽王公大人下及士贾庶隶亦非公不行谚曰天行莫如龙地行莫如公其权倾当世若此其状魁梧微时善相人伯乐相之曰此子隆凖驼背法骨将任重致远昂昂千里之驹乎性俭啬不茹荤饮酒唯病乃饮少酒闻光武食滹沱豆粥徐孺子为陈太傅设生蒭心甚慕之居尝草具饭豆而巳或闻公之祖为汉进佛经公故不茹荤酒公佞佛乎公长啸而不应公既素放逸虽为上所宠然上尝御辇公骖乘而巳无所事事自叹以宦进而羁绁进退牵制上不逢英雄逐鹿中原高步天衢下不得为草莽之臣愧先人矣因请于上曰臣驽骀不堪鞭策幸蒙上恩排金门奉鸾舆甚徼窃也然臣年老牙齿落毛发衰又有犬马之疾闻魏处士韦敻曾赐号逍遥公臣心欲之而未敢言也幸上怜之因赐号曰逍遥公所居曹曰退居曹自此日衰不复进用矣而公族之显者往往别其族氏其贵于西楚者为骓氏产于渥洼者为神氏仕于冉闵者为朱氏唐太仆所部者为云氏其余碌碌守其宗姓无所称于世汉建武中伏波将军援欲附托公族乃上言昔高宗审像求贤为中兴主今陛下亦中兴主而臣族之良者不肯轻进臣能知其状请为铜像以求之然援实系马服。君马迁虽为公族所宗。乃程伯司马之裔。皆不出于驷伯。 
　　赞曰易称君子有龙德焉故进退不失其政观逍遥公之规畧殆君子乎其刚果有气虽朱虎熊罴何以加诸然仲尼曰不称其力称其德公岂以德称于世哉初驷伯就封时风后为筮遇晋其后子孙卒享其兆云 

　　【 传自毛颖而后効颦可厌此等文不难藻艳喜其寄旨玄旷戞去陈言耳】 

　　○仓庚传 

　　杨慎 
　　梁武帝代齐箓居齐宫后庭稚齿在潘余之亚者损之又损尚溢乎百数郄后心妎焉帝闲居一日览天荒经云仓庚食之令人不妒遂下令虞人收捕此鸟络野笼山佛首争献者盈轩墀乃敕中庖以为宫膳旦旦不继他肉后与帝食而甘之帝心冀其术之速验。试问后曰此余甘可以分诸夫人乎后即辍箸不食帝曰荒经其予欺乎其诸食力尚浅邪将尽脯其余仓庚中有老而慧者鼓■〈羽氐〉作人语而称曰余西裔之羽臣也余祖逮事庖羲氏庖羲氏之佐有鸟鸣者主建福是厘百羽命余祖曰而仁鸟也其司春候繇兹以还奕世载育及周文王邑于岐山西中有凤鸟者览其德而下之群鸟皆往从之萃于岐下维时风翔者露翥者雨舞者霜嗥者朝嘲者夜■〈口夜〉者以万计复有巴人之比翼蜀山之文翰方山之孔鸟善芳不昧翡翠华首咸集宫树王及后宫不之奇也而余族独着彤管焉其诗曰维叶萋萋黄鸟于飞为其有助于德象也二虢髻戏引弓飞土而逐之后曰非所以养童心也戒勿弹周公白文王命罗氏境内特贳不捕焉今帝不欲为文王则巳欲为文王盍赦微躯帝曰尔曷知周文王试为我言文王后妃之德何如庚乃喜而跃曰鵹知之鵹知之匪后妃之德实文王之烈日者天之明月者地之纪。夫为妻纲象日明。使妇从夫放月纪。日载魄于西。繇媵以升嫡。月载魄于东。繇嫡以逮媵。帝笑曰礼失乃求诸鸟乎为我说之庚引脰曰鵹何知鵹何知月之朝也君之视朔不近内焉。后亦辟焉。月始魄左媵六人迭御三夕。象微阴也月成魄右媵六人迭御三夕。象渐阴也月成弦三夕而世妇迭御焉。月成采三夕而御妻迭御焉。月之几望后当一夕。阴将盈也月之端望后当一夕。阴极盈也。月之后望后当一夕。阴不终盈也。自是三夕仍降而御妻。三夕荐降而世妇。三夕还降而左媵。三夕复降而右媵。及月之夕也君以掩身不近内焉。后亦辟焉。象月以进。象月以退。授银环告进也。正金环告退也。施玄的告辟也。鸣佩玉告节也。繇媵以升嫡。□微而着盛。繇嫡以逮媵。自盛以下微。勿使阴厌阳。勿使▲有制不事此药妒之微言 
　　柔乘刚嗣续以昌。寿命以长。此阴礼教六宫而颂声洋万方也。又公此制于天下诸侯有副宫。大夫有侧室。士有妾。当夕侍夜。仿是为节。当此时岂伊无险陂王制鳅之妒亦何能为周制之芜久矣而欲委罪于微禽变性于纤羽不亦异乎且荒经之诞非神农之述也帝而信之是不知也沉昵之专非周文之制也帝而行之是不仁也负此二愆不可以君羽族而况君江东乎帝闻庚言愯然侧席郄后闻之恹然无色乃命写其言于斧扆行其制于永巷郄后憣然更为。逮下之行庚之力也帝喜曰徒信古陈编不如仓庚言乃放之不杀封为金陵郡公唐世有号金衣公子者即其后也 

　　【 按典摅规其词■〈口雝〉喈】 

　　○王中丞廷小传 

　　李攀龙 
　　中丞初以大司徒主事分曹太仓与宦者奉稊米相持也既声闻　朝廷改监察御史而领度支宦者奉寻罢亡何疏尚书鋐治大冢宰不奉职状忤旨谪亳州稍徙昆山令昆山故相某视县令家监尔即所欲令为之。不欲属之。虽属之。公弗与为之。故给事中某者公不与为之矣虽欲属焉不能也及两人皆闻知各自失也相巨室大臣给事中虽废然揣　上意从私家祠有所祈不领于　天子之祝官岁时闻　上▲□甚 
　　觊复收我者为之乃相与持一令短长何不至也而公即又来手吴郡则吴人欲之矣郡别驾某所治逋租者狱纔一牍尔坐在戍籍得遣者六十人捕未得者又三百人公趋谓御史君曰异哉如以檄大司马府中岂无令主伍吏望见籍而走乎戍者一人主送至戍所者二人捕未得者妻子一人捕者一人是千人之狱也御史君勃然寝之矣徐某者既以其赀为大学生而复持其兄某阴事署而揭之途御史君又以其署按其兄使在遣中公廉知其为署某阴事者▲□而尽 
　　某也曰兄不义而秽于家。弟不讳而播诸国。其兄巳髠钳对主伍吏。某安得俨然因以为利。大冠若箕。日沾沾父老前也。乃夺其太学生。郡岁以籍钱九千缗市尚方物输少府而司寇某者其子欲之公不与也往来毘陵与钱六千缗与之巳而给事中举奏司寇免之并夺毘陵郡与者官吴郡尚方物至今有司者市之遂为令自公始也可谓不畏强御哉 

　　【 锐卒三千可敌羸师百万】 
　　▲□有风裁 

　　○李于鳞传 

　　王世贞 
　　李于鳞者讳攀龙其家近东海因自号沧溟云当其业成时海内学士大夫无不知有先生者而自其六七友人居怕相字故其为于鳞独着于鳞之先世济南历城人父宝以赀事德庄王为郎善酒任侠不问家人生产□聚于张梦日入怀而生于鳞于鳞生九岁而孤其母张影相吊也且■〈糹辟〉纑不足以修脯而自其挟册请益塾师为之避席者数矣补博士弟子与今左长史许君邦才少保殷公士儋结髫齓交晋江王慎中来督山东学奇于鳞文擢诸生冠然于鳞益厌时师训诂学问侧弁而哦若古文辞者诸弟子不晓何语咸相指于鳞狂生狂生于鳞夷然不屑也曰吾而不狂谁当狂者亡何举其省试第二人三年始成进士试政吏部文选司其明年移疾归久之疾良巳同考顺天试获奇隽居多又明年授刑部广东司主事于鳞既以古文辞创起齐鲁间意不可一世学而属居曹无事悉取诸名家言读之以为纪述之文。厄于东京。班氏姑其佼佼者耳。不以规矩。不能方圆。拟象成变。日新富有。今夫尚书庄左氏檀弓考功司马其成言斑如也法则森如也吾摭其华而裁其衷琢字成辞属辞成篇以求当于古之作者而巳。操觚之士不尽见古作者语谓于鳞师心而务求高以阴操其胜于人耳目之外而骇之其骇与尊赏者相半而至于有韵之文则心服靡间言葢于鳞以诗歌自西京逮于唐大历。代有降而体不沿。格有变而才各至。故于法不必有所增损。而能纵其夙授神解于法之表。句得而为篇。篇得而为句。即所称古作者其巳▲极力描写 
　　至之语出入于笔端而不见迹未发之语为天地所秘者创出于胸臆而不为异亡论建安而后。诸公有不徧之调。于鳞以全收之。即其偏至而不相角者不啻敌也。当于鳞之为主事迁员外郎以至山西司郎中曹事寖以剧守文法无害而其业益进大司寇有著作辄以属于鳞藉藉公卿间然于鳞竟无所造请干贽不为名计出曹羸马蹩□归杜门手一编矣其同舍郎徐中行梁有誉不佞世贞及吴舍人国□宗考功臣相与切劘千古之事于鳞咸弟畜之有社会时有所赋咏人人意自得最后于鳞出片言则人人自失也于鳞雅不欲以刀笔见长然其听谳最号公平柄臣子衔边帅不通贿中以法欲置之死于鳞持不可后其人卒自奋功名至大将俄出守顺德问所以守顺德者于鳞曰使吾仆仆途道事严客帣鞴鞠■〈月〈氶上巳下〉〉睨上官之色而进之则具有所不能晨兴坐堂皇揖属吏考计延见乡老问疾苦为兴除脱若承蜩矣于鳞之守顺德可一载所不报最则曰君子之至于斯也吾或未之见也奏记台使者手自削牍牍多古▲公文自足惊四□ 
　　文辞语为其名高也者而巳之然于鳞暠暠自洗濯勤于大要居久之政声流通三辅前后尉荐亡虑数十邻郡严事于鳞若大府以故得请白偷志尝蠲马牧地垂三千金留永济仓粟毋灌输京师以饷戍卒裁将作供比真定十之二益永年传于沙河邯郸界中宽二邑力移郡尉置巨鹿官亭扼盗冲又移巡司黄榆岭为晋赵关前后争得之台使者毋以难也于鳞又谓京师仰东南饷不时至而燕齐汴赵边河百里而近者毋出赋钱皆赋菽粟浮于河达京师缓急一策也时颇韪之满三载赠父宝如于鳞官母□□太恭人寻擢陕西按察副使视其学政于鳞为陕古西京也先朝士大夫北地外多阳浮慕古文辞而时离之思以实反其始有机矣夫何其乡人殷中丞来督抚以檄致于鳞使属文于鳞不怿曰副使而属视学政非而属也且文可檄致耶。会其地多震动念太恭人老家居遂上疏乞骸骨拂衣东归吏部才于鳞而欲留之度巳发无可奈何为特请予告故事外臣燕予告者仅于鳞与何仲默二人耳于鳞归则构一楼田居东眺华不注西揖鲍山曰他无所混吾目也绣衣直指郡国二千石干旄屏息巷左纳履错于户奈于鳞高枕何去亦无所报谢以是得简贵声而二三友人独殷许过从靡间时徐中行亦罢官家居坐客怕满二人闻之交相快也于鳞乃差次古乐府拟之又为录别诸篇及他文益工不踁而走四裔然居怕邑邑思一当世贞兄弟曰大儿孔文举小儿杨悳祖吾其季孟间哉而世贞则挹损不敢以雁行进也大司空朱公衡时巡抚伺于鳞间迫起之为置酒欢▲□于鳞□尺楼 
　　甚自是诸公推毂于鳞者相踵而会今　上初大征召耆硕于鳞复用荐起浙江按察副使尝视海道篆按核军实一切治办俄迁布政司左参政奉万寿表入贺道拜河南按察使中州士大夫闻于鳞来鼓舞相庆而于鳞亦能摧亢为和圆方互见其客稍稍进无何而太恭人捐馆扶服还里不胜毁病困久之小间寻暴心痛一日卒年五十七所著白雪楼集三十卷行于世子驹博学能文有父风 
　　王子曰世能名于鳞莫能名于鳞所以其旁睨千古欲凌而上之乃至不得尽废其遗要之创获之语烺烺象表者不虚负也或谓其声不鬯实位不配望寿不竟志以为恨夫漆园玄亭。杜门著书。而生寥寥者。岂一于鳞也。藉令台鼎足重李生。彼夫屈宋两司马。几先得之矣。无涯之知。结为大年。日月经天。光彩常鲜。呜呼何恨哉。 

　　【 次事诠雅至写于鳞著作苦心可谓磔裂而播之矣】 

　　明文霱卷之十一 

　　●明文霱卷之十二 

　　武林刘士鏻羽石父评选 

　　传二 
　　像赞 

　　◆传二 

　　台州平夷传 
　　庄节妇传 
　　江山人传 
　　沈文桢传 
　　马将军家传 
　　黄翁传 
　　范牧之外传 
　　徐文长传 
　　猿洞宾传 
　　愚公传 
　　纪孝子传 
　　高士乐耕曹公传 
　　李谪僊逸传 

　　○台州平夷传 

　　汪道昆 
　　比年岛夷犯东南自台州始　上用督抚议特命戚参将继光分部台州而以唐佥事尧臣兼兵巡事两人雅以才相重尽平生驩戚将军尝备胡习西北兵事则以江南多沮泽行者不得比肩而行陈与西北同何以战乃为鸳鸯阵阵十有二人队长前次夹盾次夹枝兵次四人夹矛次夹短兵樵苏居后其节短其分数明其步伐合地宜其器互相为用乃以义乌令赵大河所募县良家子三千人服习之唐公为监务布恩信作士气公与将军画便宜事缮亭障谨烽火稽尺籍毋失伍除戎器具舟师居无何水陆皆有备辛酉岛夷大至至则南下亡敢近台州乃为三军军松门以待夏四月辛亥宁海告急将军且行公曰虏睥睨台州先发宁海直以走我兵耳兵出虏乘虚而入将奈何将军业巳留一军军海门居中为应兵既出贼果大来壬子登桃渚癸丑登新河甲寅登圻头境内骚动公自将留海门者宣言曰贼薄新河慓甚不亟击将为戚将军妻子忧乙卯趣新河大破贼城下余党夜遁明日及之温岭又破之而宁海贼以戚将军且来悉遁去将军闻警引兵还公使人告将军仆幸而破贼保新河完独他部登桃渚逼台州去我兵远难与争利此将军之资也丙辰昧旦将军自桐岩趣台州会日中兵行七十里不得食守吏方戒城守毋纳诸将兵兵争斗而嚣贼且近将军后至佯怒曰若等反耶贼薄城下若等呵守者争入城即守▲妙于应变乃大 
　　者以状闻无死所矣军中语曰守者谓乃公怯邪亟须灭贼而后会食鼓行而进遇贼花街一贼左挟矛右挟刃尝我军壮士朱珏短兵击之折其矛再击折刃斩其首贼大溃张翼而逐之北杀数十百人又逐之?陵江皆自沉死诸亡命入海则舟师邀击之丁巳戊午比日俘馘以闻亡得脱巳未圻头贼焚舟起拥众趣台州将军乃简锐师以千五百人往公誓师曰若等往往用众胜乃今用寡愿与若等约者三毋掠缁重毋尚首功毋轻杀胁从其以前驱者连击贼无留行后伍乃割贼头毕而献状凡五百予前驱者千金七百倍之千又倍之余无所予既破贼所获辎重徧赐军中贼未破争取财者罪死军中立一白帜凡胁从者空手伏帜下悉放还毋为贼树党也五月庚申朔及大田贼退次大田东坚壁不出会雨甚贼由间道遁仙居将军度贼出白水洋且七十里我兵出大道五十里而近乃引兵伏上峯山待贼过半起而覆诸山下立白帜散胁从数百人贼匍匐登重山据险距我娄子和帅诸壮士斩关上贼殊死走白水洋兵围之数重四面举火贼争自赎提金橐向我兵我兵环而守之攻益急遂尽焚死辛酉楚门寇至遣一部将破之洋坑余寇袭之长吊海洋皆不免癸亥舟师败贼仰月沙贼匿悬山既又走大藤岭会通判吴成器部兵至愿得一当贼锋将军分遣部将先后之吴跃马驰贼贼轻吴军一持矛者从吴矛及马腹吴引弓射杀贼兵合乃悉斩之丙子贼自宁海遁者登长沙连二千众隘顽孤悬长沙外断援兵将军阴戒骑士李成立发松门□守隘□浮海以往至则登山举火吾可无忧公入军中召诸部将授以御大敌方畧且令诸部将纳书军正毋二心丁丑次铁场雨甚兵不得幕将军自撤其葢巡行劳之戊寅鸡三号引兵薄贼所将军以正兵鼓噪进先遣奇兵出贼后焚其舟贼败争赴舟舟尽焚其半伏诛其半蹈海死将军戒毋妄杀释系累者千人公初闻将军舍铁场中夜雨益甚公不寐露祷曰夫人劳苦而功高即有不永愿以未尽之年益之毋降之罚及将军告捷公仰天笑曰戚将军活人多永矣无用予年为也请归▲同心如此功何不成 
　　予年。是日贼出掠者三百人闻其党巳尽潜入海舟师败之洋岐壬午又败之鹿星海癸未败之满山贼遂绝自乙卯迄于癸未挟日者三捷者九计斩首七百卤获器仗三千二百四十有三郡中悉定 
　　汪道昆曰将在军君命有所不受　高皇帝法则必以监司监之此所谓文武并用长久之道也彼以诗礼起家徒持文墨议论藉令尸祝治庖章甫适越如将何唐公具文武才擅当世之誉顾与戚将军莫逆推毂之功。将军之。于是乎烝烝起矣。卒使威加海外吴越始得息肩唐公力也明年壬戌唐公遂有人言嗟乎功高不赏则人言从之今之待有功者固如此 

　　【 摹画功次大意在文武一心以奏成功深得戡定原本今疆场氷炭睚眦者覩此当洗心矣】 

　　○庄节妇传 

　　吴国伦 
　　太史公尝悲岩穴之士名湮灭而不称嗟乎岩穴之士。犹有称者。而独处身泥垢。若所谓男而胥婢。女而妇奴。即有奇节。不得附青云之士以传。岂贱其人而羞称之乎。夫管仲父之举宁戚也以婢知其诗周大夫有其婢贤为能忍辱甘死以全其主父母不可谓细行矣曾不得少概见至如翟家婢青死如主女即因主女见列由古及今其不得有所因而称者。又何可胜数乎。予所闻里中庄八儿死节事窃不胜其悲矣八儿郡富口人庄宁女宁父祖三世为庄家奴遂冒庄姓八儿年十六嫁刘学良学良亦人奴子越一年病卒葬舍傍八儿执丧甚哀日举案进食哭奠于墓屡绝复苏久之为舅姑所厌欲嫁之八儿以死拒又数月有少年佣耕者见八儿悦之求为赘婿其舅姑业巳纳聘而使八儿母从臾之八儿自度不能抗□许焉佣遂为期以请至期八儿与其姒方晨春私谓姒曰明日不相春矣姒不解其意少选又与市易簪曰他日见簪毋相忘也姒益疑之至暮忽改新妆出拜舅姑舅姑不知其决也以为将受婿而喜之须臾入室自经死夫八儿以人奴子为人奴妇。至微贱矣。又年少弱质。即依违其舅姑。非有门阀可损。宝训可辱也。顾独视再适为污。而甘死若饴。兹不凛凛丈夫女哉彼以富人子而有文君名人子而有文君岂得与八儿论贵贱哉语云金生沙砾珠出污泥信矣信矣 

　　【 汰侈铲华□□刚骨】 

　　○江山人传 

　　汪道昆 
　　余观作者之污隆一禀于风气自汉下达则缘世屡迁譬之晐日卒于不振　明兴驱左衽而反之正艺士奋起依凭出日之光轶挽近而称古人斌斌然盛矣然皆三河齐秦之产而江淮秀异亦稍稍肩随之其强弱有差则疆域使然也新安地重其民深厚不浮由古以来文献足述顾今之学士大夫率高视一世其言不轨于先民善乎山人之言曰吾乡多泛驾之材使闲舆卫皆上乘也山人在诸生中辄有志述▲入山人妙 
　　作会有疾谢学官去遂壹意修辞尝读史慕太史迁为人作而叹曰丈夫不能周游四方友天下之士徒抑首蓬户享其敝帚将为辽东豕邪于是操舟东游登禹穴入淛观海潮浮于五湖问阖闾春申故址遂杖马棰之秣陵朝故都焉入郢听歌郢中望高唐泛云梦而下其游知交倾东南之美矣比还郡郡中诸儒宿学争愿交山人驩山人挟一驺奴箧书而出过故人厚善者辄胠箧发筴喜人弹射其文尤能推毂后生务彰人之善士以此益附之入舍下帷读书即家人治生业纷紏万端不为乱其精如此山人故多病乃学养生为轩岐之言必入其室其一切从事不遗余力葢天性也客见山人具藁若干卷请曰自民莹号郡中而多士响应愿揭旗鼓徧示之山人谢曰嗟乎古人成一家之言。徒藏之名山。示知巳者。世儒纷纷悬书以诧海内。何为哉。瓘徒诵法古昔。自托于无能之天。奈何□当诸君子。恶用暴巳之短邪。客退语人曰江叔子犹务深藏彼握燕石而冐玉名徒豪举耳　汪道昆曰山人善声诗犹长于古体夫诗书▲□□隽 
　　之教一也其升降相依今之论文者或不与昌黎及推尊社稷不啻日月予窃疑之或谓建安起靡丽之习而陵迟于梁陈唐自陈伯玉以下起而一洗之开元为盛夫持汉之三尺卑疵六朝敢不受令唐削雕为朴而体益卑卑犹之秦人闻新乐端冕去之乃拊缶呜呜为秦声猥云可与道古闻者有掩口而笑耳举世方驰逐近体无惑乎布侯于杜陵及为古诗且不能超乘而上则任耳之过也若山人之长言大都取裁魏晋行年五十犹亹亹不衰千载而下吾郡有山人矣山人质行较着往往可书顾予材薄无能为役山人方以论著显故特书其大较云 

　　【 只山人不肯刻集便堪作传文无溢美犹存史裁】 

　　○沈文桢传 

　　汪道昆 
　　昔太史公艳货殖而羞贫贫何足羞也世有慷慨好奇之士雅不善治生其人虽贫顾倜傥知大节即偃蹇终世吊诡者犹可取焉沈文桢字时干四明人也父故豪举文桢始生而孤大母及母党皆贵人岁时苞笥多厚费于是减父之产赍用不饶文桢善事母尽母欢事诸女兄如母叔父死无后从兄为叔父后亦寻亡文桢与孤子美同居美席二婺尊螫文桢甚文桢则以两孤母相戹也苐出游避之时宗人沈应奇守中书幼以署书幸文桢尝受书法工署书乃舍业为游资从应奇游　阙下居三年资且尽无所成名文桢太息曰丈夫不为名高则为厚利安能郁郁坐困乎哉遂持母钱三百缗就钱塘大治酒舍岁千酿酤市中文桢故酒豪愈益喜客客至或不问酒钱酤三年母钱尽乃持百缗具大艘召徒属出海而渔渔得一蟹百斤余悉无获钱又尽则又市鱼海上暴鱻为薨货浙以东其年鲜大饶会雨久盐贵什倍鲜乃败载之山县货菽粟竹木器以归于是母钱毕空▲□□□□□□ 
　　坐而家食从子美稍稍折节无违言文桢遇美驩甚时急美之困居尝钓芙蓉江上得鱼辄沽酒无问妻子饔飧文桢有子明臣年少耳醉辄摩明臣顶笑曰孺子在吾何患贫旦日出鱼饮如故归则闭户日夜程督明臣读书其后明臣籍上有司会文桢病明臣请留侍卧起幸无行文桢执明臣手泣曰吾家七世阜昌至而翁始废业而其执经术以往庶几无堕先人行矣明发强明臣就道文桢竟以疾告终明臣数奇卒业博士易事词赋时诸沈毕事词赋显者四人黟侯津庶吉士一贯孝廉九畴而明臣老布衣名籍籍出三人上知明臣者皆谓文桢有子云 
　　汪道昆曰予善明臣故得闻若翁质行甚具翁故千金子少年轻富贵若将掇之及其游不得志而归业酤酤败业渔渔败既而市鱼又败困甚矣卒之以钓为事。而自托于酒人。何拓落也。顾犹任放自若。其亦自负不羁者耶。至于避怨出游。终能以怨为德。葢长者矣。 

　　【 ??斤??也负贫之状历历如覩】 

　　○马将军家传 

　　利瓦伊桢 
　　马公名芳字德馨陕西灵州所人也十岁为继母所虐迯之李王堡依其从兄会虏警里人奉头鼠窜语兄曰虏亦人耳奈何畏之甚兄瞋目而嘻童子何知兵在其颈矣公匿笑始吾以兄为男子乃妇人也吾不与皆毙不辞而行失道逢虏止公使之牧寸铁不着身私以曲木为弓矢革为弦习射命中如注虏酋俺答将万人猎有虎咆哮众蒲伏虎至公所一发殪之酋属之目内穹庐中饮以径路刀留犁挠酒褁以旃裘授以良弓矢善马使执寝戈而先后之公阳为之用而阴怀复国。所过山川常登望。识其处险夷。道近远。水草饶乏。熟察虏部落众寡。权力高下。贯习其饮食衣服言语。居则画地为军阵。明进退攻守之宜。慨然曰虏譬之如禽兽吾寝处之矣七尺躯宁为羇终世乎序当其夜间道萆山亡归昧爽虏觉而捕之射杀二骑得脱周武襄方镇云中投谒试其技咨其方畧大奇之署勇士队主士不尽饮不近水不尽餐不尝食所过不樵树不采艺不抽屋不强丐先计后战。战不必胜。不苟接刃。因事为势。用人不拘文法往从其所众喜曰得主而为之死犹不死也俺答猿臂善射控弦之众数十万最名桀黠子黄台吉有气敢往部兵三千人戴铁浮图马被铠长刀大镞望之若雪名铁甲军为边郡患无虚岁公数御之斩馘中率过当应得官以父居灵州食贫愿悉受赏代养嘉靖庚戌督府郭公耳其名檄召问若何而战公对曰谈何容易。镇兵十万。弱小劳死罢转十五六。壮丁十一二。又分置各路。其隶大将者不满五千。虏内犯胜兵数十万。少亦数万。我以五千人委之。罢士无伍。甲兵钝弊。几为笑而不陵我。然窃观俺答勇而轻。黄台吉愎而鲜断。诚广耳目。屯要害。深垒固军以须之。观衅而动。慎虑而从之攻不足者守有余庶不全胜必无丰败若宣示购赏为勇爵。奋行者官过其望。出其不备。掩其帐落。歼其种众。使妇子相怨却徙而北。亦一策也。郭公拊髀曰善哉若之言是何见之晚也置麾下力战深入之士皆属焉其秋虏寇古北口号三十万壁清河剽怀柔顺义吏民杀而膊诸城上驱男妇▲□虏目中 
　　□产数万望屋而食焚城郭庐舍火光彻于都门暴骨如莽诸路援兵各顾其后蔑有鬪心公与私属徒百人三踊于庭曰芳在此敢勤他人乎麾其骑驰虏虏不知所为色骇亟击之斩虏将解其左肩虏奔逐之左右角之复斩其骑十数诸军观者如堵墙何物馘也若是其果于众与众之信辑睦焉有死命而无二心葢公尝以事见法故云论功授阳和卫总旗辛亥正月虏寇水口公射走之壬子二月虏寇威远伏枭骑盐场而以二十余骑麾垒致师公知其诈我而驾也以百骑先薄所伏而三分其军之锐以次合而函虏虏辟易十里而远斩首九十三月虏寇新平乐之相持二日虏云翔而不敢挍退次野马川背山为营期以明日战公料虏且遁秣马蓐食潜师覆诸山下虏骑过未半我兵衷之虏大乱斩首九十六众相贺公若有不豫色然者众异之路问曰有喜而忧如有忧而喜乎公策其马曰追将至矣趋守险而身断后顷之虏麕至矢三集公面意气自如督战益厉虏啮指是铁汉儿遂去众问公何以知虏遁遁何以知复来曰虏攻我不下背山而营。惧也。期明日战。缓我也。目动而言肆。情见力屈矣。悉众复来者。意我胜而滋休怠。收合余烬。致死于我也。众乃服四月虏复入寇公御之战于泥河左腹中流矢不为动大破之斩首二百四十二获负私从马二千八百论功授指挥佥事癸丑正月虏入寇公御之至缮房堡计曰虏胆意甚盛。且道回远师不继。不如捷之速也。自某至某抵虏穴。势必返顾。批亢捣虚。制胜在我矣。时大雪没牛马目公拊而勉之人人如挟纩虏以汉马不能寒相枕藉而寝醒而矢如雨一个负矢百群皆奔布路而迯斩首七十八获马三百有奇二月虏寇井坪入朔州守陴者皆哭公不介马而驰抵朔骑相属者财百人直突虏围有酋怒马以骋公斩其足而轾?足余众奔斩首百八十二夺所掠百七十人三月寇张家口公闻不顿舍赴之至登鹰巢困诸阨矢石齐发虏披靡舍马以马鞍冐首而兑维其喙矣斩首七十二夺所掠二百八十四人七月俺答以二十万骑寇红市逼紫荆师徒挠败督府苏公总三镇之甲救之问于介众莫知计所出公请据白草沟。徼遮虏。苏公壮而许之未至里许尘起公大呌虏近矣勇士刘汉曰此游尘耳公指视之尘遡风前触虏必非远语卒虏至见我兵寡扬鞭傲睨如无人公不忍其询也前有骁骑射之中股又射之中目而死交捽竟日公敕厉其骑曰用少莫如齐致死士殊死战无一还心虏莫之抗也巳还次闻诸军壁刘家营忧之是中无见粮攻之以饥剪焉倾覆矣先驰趋诸将为五陈以相离馈饷辐凑。既如是虏怪问孰为汉儿画此策者以公对▲可补六韬所未备 
　　俺答戒其众曰是夫好勇去之以为之名公名繇此愈重是月虏寇铁果门御之战于鸽子堂斩首八十六获马六百有奇十二月寇洗马林御之战于黑石沟斩首五十八甲寅六月论功晋都指挥佥事以游击将军领职如故十一月虏寇龙门偪新旧保安副帅参将死之虏钞掠捆载三十余里不绝公率刘汉葛奈自阳和并道至张家口帅胡升及诸军军东门虏将三十骑纵招摇门下公奋焉凭怒必灭此而朝食诸将恐安知非诱不少审固立靡烂矣公笑曰虏既餍所欲。我轻兵来。诱何利焉。岂固我哉。丈夫亦取单于耳。多人不无生得失。呼葛奈往共射之矢三而□□射马而右射人皆射股反队众从之乘胜斩首七□□□所掠五百四十三人虏弃后重走我兵取资焉巳寇宣府御之战于麻峪口斩首九十五巳再寇新旧保安御之斩首五十三乙卯三月晋宣府西路左参将五月虏寇采梁山御之战于晋家梁斩首九十三获马五百有奇七月徙东路九月虏寇井坪公追及马到山斩首九十四获马二百有奇是月虏▲□得老□□法 
　　大举寇朔州援之夜中召徤儿十人食马而食虏谓我大劳未艾。难遽战。此时也。弗可失也。系马舌出火灶潜斫虏营四面炮举虏狂骇不测我兵多少遂溃蹑北追奔斩首百五十九十月虏大举寇上下花园公下令收保清野虏无所掠而返先伏兵马头山堑之及泉断其后之水而弗殊虏过之推而蹶之斩首百二十四丙辰正月虏寇洗马林公御之及孤山斩首三十□□□□上拜公左都督赐蟒衣一袭左都督于武臣□□□□事偏□无授者实自公始是月虏寇应州公援之相去里所射士以鞭箭射虏虏多死视其箭短不可用以为神解围去尾之斩首八十六获马二百有奇捷闻晋副总兵仍领职如丁巳二月虏寇保峯山御之斩首四十三是月寇朔州经二日大获公率葛奈追之及金城虏反距公度虏所获在前防我之侵轶也以骑牵我先者不力者战后不救我可以逞将注则虏关矣射公汰甲贯胸血殷甲裳众失色公徐丸弓抽刃而前劲三甲首众莫不生气疾驱及虏大众卒不暇合刃斩首二百八十二夺所掠五百二十人尽复其所失亡者既还而公甫觉创重也乡者不言痛地忍之耳两月而差八月虏寇万全左卫公疾走并力袭虏斩首六十一是月寇柴沟至干庄燔储胥驱田中刍牧者公再援之众欲战不从我劳寇佚。克不可命。虏归必渡河。伏其旁。半涉而从可击也。首尾不相顾。无生命矣。如其言斩首百七十六获马五百有奇明日虏围天城督府在围中公甫罢干庄之役捉发走出倍日并行天城人见马都督来喜以逆之吾属生矣夜缒纳师公恚曰婴城而守。非夫也。命为军帅而卒以非夫。唯余子能。我弗为也振臂而呼冲围马如风哗扣声如雷城上人鼓噪而应之流矢中公股拔矢反射中射者首队于前众席胜如墙而进斩首百二十七手刃者三虏人相尤故知马太师勍何自送死为十月晋建昌副总兵戊午九月虏酋插罕儿寇界岭口御之以亲丁马孔英等先登斩首七十八生致其枭骑猛克兔等六人虏乡不闻公徙建昌公免冑而趋风虏见之曰信马太师从天而下耶遂去之论功任子世官卫正千户▲精气腾壮 
　　己未三月虏寇潘家口薄大同桥御之战于金山寺斩首五十二夺所掠二百四十五人初边遽以告上问辅臣马芳安在捷闻　上大悦彻御食命中贵人劳公于师虏从鲇鱼石出公趋黄崖口弇中劣客一骑先遣李东阳等据之我兵压虏而陈虏自相蹈践死尸满谷斩其酋侏合赤以下二百一十八级获马千二百有奇夺所掠三百二十人捷闻赐百金蟒衣一袭十一月仍故官移宣府庚申七月虏入寇御之战于洗马林斩首九十八□生口二十六获马五百有奇虏兵号二十万寇山西薄沂州公一日夜驰五百里而舍诸军壁日中不启公呵之今日之事犹救火追亡人。唯恐不及。晋人缅然引领北望。旦而立期焉。痛心疾首。容可需乎。需事之贼也。受命而来。望敌而退厉之不如。忻口隘虏骑虽众。无所用之吾士未慗也。击其首。诸君良以衡其中。虏离斯必败。偏败必携。晋难可抒矣。事机之会。间不容发。有如虏度忻口。晋必危。擐中执兵。固即死也。死战死曲挠孰愈。众阴喝不得对然而前知其为人之异也或窃言曰事之不捷恶有所分姑听之公捉驱刀疾视曰必□女于是众踊跃从公。断虏为二。一自偏关。一自鴈门。出七遇皆北。斩首百四十六夺所掠三百四十人九月寇东城御之斩首二十六捷闻晋实职二等辛酉虏寇平虏御之斩首八十三获马橐駞千五百有奇九月寇天城御之战于李家岩斩首五十二是月虏大举寇怀来公要击于土木手刃三人至干庄合战又胜之斩首五十六十月黄台吉大举寇西阳河主帅李贤战城南中流矢余师不能军公驰射虏殪二人虏讙马太史又来矣遂走贤获免　上诘大司马何不以芳代贤疏上不踰时命下矣公集诸将以位序听政。辟抚剑而诏之曰。吾乡者专行不获。无大威命。今三军死生悬吾手。吾与女约。夫以死捍边者兵也。仁爱士卒。可与之死。可与之生。而人不佹者。若曹也。有不共命视吾剑。集诸兵而诏之曰。不惜重费养兵者将也。不爱死以殉者。若曹也。有不共命视吾剑。又集诸亲兵而诏之曰。乃公与若曹。万死一生而就于此。人情生于忧患死于安乐。慈母有败子而严家无格虏。则能罚之加焉必也。有不共命视吾剑。日益缮亭障险走集明伍候讨军实归老幼返孤疾养鬪士衣以其衣舞以其剑同利相死屹然金城汤池之固矣云中上谷间有御人者充斥于道行李积患之使徤儿马虎等衷甲而阳为妇人装载以牛车贼犯而遂执之尽获之壬戌二月虏寇右卫御之战于柴沟斩首五十四九月黄台吉寇洗马林觇其有备也不得入而有为虏中说输国情者说曰红门有小径可至西山以春时窃入焚陵园汉法主失守必诛马公诛余若发蒙振落耳■〈言冏〉者以告明年三月公往红门以一迾卒从谁何瓯脱中虏身在此可决一战谁敢者虏愕是马太师耶公谇语若鼠窃狗盗以齿吾剑不武虏头抢地具道本指所以为者释之黄台吉无所发忿九月拥众渡桑干薄蔚州公召诸将议之吾隐情以虞虏。乱心无厌。昧于一来。难与争锋。计宜者为三伏于道。更远为疑兵。募死士取车轮投津处谍辂之。虏马陷。伏四起。夹而??侈之。斩首二百五十二公复召诸将议虏易入塞我不一犁其庭终以我为怯率葛奈等出膳房口迹虏于马肺山大破之斩首三百二十七获马二千八百有奇甲子二月虏寇青边口以将黑晓等御之斩首五十六八月以亲兵马奉等出塞迹虏战于大哈气破之斩首七十九俘二渠率获马六百有奇乙丑虏寇西阳河以数骑尝我我兵不手弓而比者三虏布骑四掠公因纵击之射其魁殪众怖急大崩斩首六十七八月寇独石公营于云州虏以两铁骑挑战公恚曰谓吾骑不可寡用乎耻也呼马奉葛奈两人来饮之卮酒而往拒之各俘一骑衿甲面缚坐中军之鼓下虏众遥望为寒恐遂去丙寅正月虏寇西阳河御之战于草垛山斩首三十一二月寇赤城御之战于郭外斩首四十三月寇东山庙御之及其未定而薄之斩首百七十三俘二十一人获马七百有奇七月黄台吉寇东城公以亲兵斥候蹋伏山泽之险虽所不至必旆而陈之而身提三百骑逆虏虏骑十万来避之入马莲堡堡墙圯众请塞之不可请登台亦不可开堡四门偃旗卧鼓堡中寂若无人虏欲入黄台吉曰马太师善绐人将可乎哉殆于不可日入虏野烧烛天嚣达旦围中人人泣下公引肱卧鼾声远户外众稍安日三商不起左右撼之将若何不答趋堡人椎牛切牛肩炙而啖之虏骑窥者相伏莫适入。我兵益安明□公蹶然起坐曰虏退矣众曰未也公乘城指虏北军多反顾当有他谋鸣笳吹角按辔徐行示之以整诸将兵来会请缘间宵突之行三十里公忽旋马顿足竖子几败乃公事任副帅在右卫其为人也伐知而多力寡谋而好名遇虏必战产害大矣从近关往为之援则右卫巳窘击之斩首百六十人获马三百有奇夺所掠四十人诸将吏效首虏贺将军以三百人当十万虏坐颓堡中而无败抑有说乎公叹曰堡墙颓。马可腾而上。虽闭门何为。吾即出亦不能达大军。军摇心矣。穷鸟困兽。犹知救死。吾欲以死决战。战而不胜。徒贻国辱。故知酋多忌。因以愚之。属有天幸而免。众洒然自失也丁卯正月虏寇新开口以亲兵马贵等御之斩首七十五二月以亲兵解生等迹虏新平境外战于榆林县大破之斩首八十六获马四千有奇三月以亲兵黑晓等迹虏洗马林战于北沙城斩首九十四获马二千五百有奇七月寇新河口至于柴沟御之虏失利公据振旅虏将更虞台岭宜先往众曰新河口近而夷虏必走是公摇手曰虏非大败不速退。舍近而走远。示我无畏也。舍易而走险。示我难追也。吾巳断之矣。无是贰言。至岭虏未尽度鼓儳而扼之斩首二百七十一获马三百有奇捷闻赐飞鱼绯衣一袭八月黄台吉寇右卫御之战于水沟台台吉使使来言吾两人手相搏耳公为夷言语其使吾发未燥与虏战未得一当若固所愿也台吉悔之前言姑尝彼彼崛强乃尔引去追之斩首六十五捷闻任子世官锦衣卫正千户俺答寇山西陷石州主帅申维岳坐论死副帅田世威等诏下狱公上书言虏可鬪智不可鬪力世威等不量力致亡一城罪何辞然胜负兵家之常以一事诛诸将继此者将折而入虏耳乞以臣锦衣荫赎其罪不许是月虏寇膳房堡御之斩首七十九戊辰或为黄台吉谋曰宣府城不过三仞以五万人犯蔚州马太师必悉兵驰援更以五万人登宣府空城亡无日矣公知其谋率师伐木塞外得百万株衰宣府城匝月而毕其秋虏犯蔚州命将御之黄台吉果寇宣府城高大坚无如何遂去蔚州围亦解是月公出独石境迹虏战于张水海子大破之斩首三百六十七获马二千有奇捷闻复任子一人锦衣卫正千户四月虏寇洗马林率副总兵刘国御之战于石窑山斩首六十五是月以亲兵马奉等出洗马林迹虏战于塩海子大破之斩首百四十七获马三千八百有奇以亲兵补于汉等出西阳河迹虏战于马肺山大破之斩首二百五十一获马千八百有奇以亲兵颇贵等出龙门所迹虏战于三间房大破之斩首二百五十获马三千八百有奇以亲兵马贵等出右卫迹虏战于白草沟大破之斩首二百四十三获马千三百有奇督禆将麻贵出迹虏战于罕留兔破之斩首七十六获马六百有奇一月五出塞斩首累千悉收卤获以归虏众大震以马太师止儿啼十月公出独石观兵于大松林顿旧兴和卫虏无匹马之纵兴和陷虏中有年所矣焚王庭毁兀术祠登高四望洒酒威宁海子而矢之曰吾投鞭断流令可扬尘勒名于石所以志也虏两岁不敢犯宣府矣巳巳九月我兵行边至乱岭关俄尘起众以为虏公审谛曰我兵也众未信至果我兵众请所以公语之曰虏兵行不整大军外多游尘我兵行有纪律无乱者尘是以异诸老将愧曰生长塞上见不及此朝议以大同数中虏徙公镇大同二月闻虏入寇鸡鸣而起晡时而舍令曰轻发者辽缓至日中虏犹豫不决纵兵击之斩首五十七追及下水海子又破之斩首百六十三获马六百有奇五月寇平虏破之斩首六十六七月寇威远率副将马锦御之斩首七十五巳严诸将。大同非宣府比。与我间一墙耳。虏不时犯。非大创艾不可将兵出右卫迹虏战于威宁海子大破之斩首五百四十六获马六千三百有奇八月将兵出助马堡迹虏战于黑山大破之斩首三百八十九获马三千七百有奇九月虏寇右卫御之众请亟战公不可杀猛狗者投之以骨轻起相牙掊之易矣驱诸畜产郭外。躭就取。因击败之。斩首百有九虏益大震会俺答夺那吉妇那吉羞愤诣关吏降公喜曰俺答甚畏妻。妻甚爱那吉。那吉甚怨俺答。纳而用之。以夷攻夷。势可分南北匈奴。复丰州故地。我食于彼。彼且为我守。徐仿朵颜三卫例。增置藩篱。地广而兵力不疲。可以久安。若受欵而封之岁与为市。是肥虏而瘠我也虏习战斗如故而我不警备财日耗如后患何庙议巳定罪公阻败坐罢然公招降积万人意未巳也久之阅功加任子官一等今　上元年公抚其髀肉而悲吾及未老师武臣力诛俺答台吉县头▲灼见后患 
　　槀街蛮夷邸间功且有绪幸哉以孽孙故称藩保塞无所事兵矣吾发如此种种奚为役二年召佥事前府事累章辞不允六年黄台吉要赏声言渝盟复用公宣府而定七年公春秋六十三矣血气浸衰金痍时发作楚遂以病乞长休告而居常训诲其兄弟子孙吾徒步登大将坛三佩金印。事三朝。赏延于世。夫复何觊。独有所恨二事。河外松山地沃壤千里。假我数年为关中。将以三万众。拓而有之。家在灵州。幼为俘累。生不粪除先人之敝庐。没不展墓。百岁后招吾魂故乡游也。九年病革犹正襟危坐三子请就枕厉声数之假设乃公死行间卧可得耶死即死耳凭凡假寐遂卒旧史氏曰嘉隆间宣大称名将以赵岢及公为巨臂战则同强守则同固而公尤着少而隐悼播越能自归壮而受知郭公不五年官一品又五年为大将身经九十余战。被十余创。最斩首虏八千。马五万。他物不可胜计。俺答父子枭雄不减冒顿。彼众我寡。卒未尝挫。以功名终。真男子哉目不知书行事暗合古人既贵折节好儒尽与其乡士大夫贤豪长 

　　○黄翁传 

　　王穉登 
　　黄翁名櫰吴郡金昌人吴号繁雄而金昌为尤凡其国土所产与他邦之产若鱼盐贝绵竹箭橘柚筐服纤缟之属明珠翠毛金锡硫黄之货山委于市金昌富人皆得擅之以其入为美宫室华馆雕榭多储古钟鼎金石图书以自娱彬彬文彩风流甲于天下其季子言公之礼乐与土人又多灵智能以其意为赝物衒鬻射利售者往往受其欺黄翁能为人辨析剖证指说好恶出入古图经而益以赏识多所愽通于是诸凡以古钟鼎金石图书售者多就黄翁鉴而黄翁之门日如市也黄翁言　孝皇帝时。吴中古器物图籍。号甲品者。视今时不能一二。又多好古君子。然不过奉清暇之赏。修粉饰之事。以故虽有名物。莫得厚直。今读邸中书见　朝廷迁官晋秩其在齐鲁燕赵者远不可数若吾乡某人为御史则曰以某器进某人为监司则曰以某图入由是夏王之鼎石鼓秦经图史丹青玉简金匮之书棼然入市而其价视昔不翅十倍呜呼是古钟鼎金石图书为金钱货赂尔病奇于人人奇于诗余谓文长无之而不奇者也。无之而不奇斯无之而不奇也悲夫 

　　【 牢骚愤激不胜拊膺击筑之悲】 

　　○范牧之外传 

　　陈继儒 
　　余宅邻牧之少闻牧之以情死不敢问父老比十年奉化人之教畧巳定情乃始许牧之子必宜作牧之传范生牧之名允谦伯父太仆父光禄为文正忠宣公后牧之复以庚午举乡进士生而颀广额颐颊而下小削目瞳清荧骨??八气俊不甘处俗华亭世家子出必鲜怒锦衣狐裘舞于车上童子骈肩而随簪玉膏??术如妇女之丽牧之见之往往内媿肉动毛孔猬张辄障面去牧之居恒单衫白袷着平头弁与诸少年颉颃而游游遇豪贵人牧之欠抑唯诺阳嗛不敢言众以为是生也寒酸不上人眼意轻之牧之乃快或坐客小觉则拂衣疾趋出急遣追呼者问牧之牧之飘风逝矣性嗜书无所不读能跳梁于翰墨间有才子之志客非韵斥门者不纳纳必以名香清酒为供或宴语夜央喜不嗜寐童子更烛割炙复张具如客初至时屋下鸡鸣犹闻鼓琴落子声及醉而啸者至是四方之客日益集牧之恢张心胸厚往薄来故杂宾亦稍稍得进而未几杜生之事起杜生者妓女也以风态擅名慷慨言笑自题女侠与牧之一遇于阊门目成久之退而执手叹曰吾两人得死所矣君胜情拔俗。余亦侠气笼霄。他日枕骨而葬太湖之滨。誓令墓中紫炁。射为长虹。羞作洏淟女儿。下指鸳鸯。上陈双鹄。言罢大泣众惊其不祥嗣后淹系旬月无复顾礼毁顿精神废辍家政客乃有为文告神以绝牧之者牧之答曰仆闻亏名为辱亏形次之诸君子俱当世贤者仆虽不才忝惠庄之遇旧矣诸君子一旦摄齐束带矢之神前击钟伐鼓以绝鄙人一时观▲一见许死亦奇 
　　者莫不骇遽狂走谓仆当得夷族之祸以至于此甚而造作端末飞流短章笔之隃糜付之尸祝无烦捡考遽定爰书不须左验遂成文案是忠告之义同于擿觖捃摭之过近于文致使仆不能含生于覆载强息于人世辱云甚矣仆亦何人其能甘之唯有蹈东海而死耳牧之既深情胶粘不解。而复为诸客所激。若圆石遇坂。转触转下。势不得不与俱尽。会太守窘杜生出辱之庭牧之忍愧以身左右翼多悲辞太守徘徊不令下鞭。然终不许牧之以一妓女烬。黜卖杜为贾妇牧之佯诺阴使人?厂隹贝?为山西贾得之以藏于别第俄载而与俱长安居长安邸不三月牧之病肺死牧之既死杜生敕家人装治其丧归而以身从杜入舟忽忽微叹间杂吟笑如无意偿范者至江心命浴。浴罢更衣左手提牧之宣和砚。右手提碁揪。一跃人水。左右惊视不能救初见发二三尺许沉浮旋澜中巳复扬起紫衣裾半折复转睫间而生沓然没矣余闻牧之事光禄公秦淑人及遇弟允临斤斤孝友名教人也因缘为祟卒耗俊姬何哉汉高项羽。英雄▲□死状□尔光□ 
　　绝世。剑锋淬人。眼不为眨。乃心销神枯。终不能断虞戚之爱夫二公赖有此举小足破俗不然项乃倔强老卒龙凖公一村亭翁故态耳语云天下有心人尽解相思死世无真英雄。则不特不及情亦不敢情也牧之者得无老氏所谓勇于敢则杀者欤。定盟旦誓永焉勿谖沉恨幽疑泮然涣释两人可谓诚得死所矣使杜迟回独生。或不欲生。而无幸以不汗病死。寥寥千古。含怨何期。今而后知杜生之有以谢牧之也。或曰君家蠡首倡风流而唐杜牧之奇宕挑达半卧粉黛中以老君于牧之则讳姓于蠡则讳名垂二千年而合为范牧之也呜呼然欤否欤 
　　赞曰余与牧之子必宣游生驹俊鹘抑何其似牧之也必宣入国而遇平康里则疾回其车市有倚门而挑者耻若面黥惟恐唾沫形影之及必宣少孤心不能记牧之短长肥瘠而能不失尺度如是父岂必身为教哉夫曾子子父之相反。而赵括之读父书也。为人后者其奚择也。 

　　【 传多情之种非此隽笔不足发其幽光】 

　　○徐文长传 

　　袁宏道 
　　徐渭字文长为山阴诸生声名籍甚薛公蕙校越时奇其才有国士之目然数奇屡试辄蹶中丞胡公宗宪闻之客诸幕文长每见则葛衣乌巾纵谈天下事□公大喜是时公督数边兵威镇东南介冑之士膝语蛇行不敢举头而文长以部下一诸生傲之议者方之刘真长杜少陵云会得白鹿属文长作表表上永陵喜公以是益奇之一切疏计皆出其手文长自负才略好奇计谈兵多中视一世事无可当意者然竟不偶文长既巳不得志于有司遂乃放浪曲蘖恣情山水走齐鲁燕赵之地穷览朔漠其所见山奔海立沙起雷行雨鸣树偃幽谷大都人物鱼鸟一切可惊可愕之状一一皆达之于诗其胸中又有勃然不可磨灭之气英雄失路托足无门之悲故其为诗如嗔如笑如水鸣峡如种出土如寡妇之夜哭羁人之寒起虽其体格时有卑者。然匠心独出。有王者气。非彼巾帼而事人者所敢望也文有卓识气沉而法严不以模拟损才不以议论伤格韩曾之流亚也文长▲如嗔如哭如□鸣峡我于斯文亦云 
　　既雅不与时调合当时所谓骚坛主盟者文长皆叱而奴之故其名不出于越悲夫喜作书笔意奔放如其诗苍劲中姿媚跃出欧阳公所谓妖韶女老自有余态者也间以其余旁溢为花鸟皆超逸有致卒以疑杀其继室下狱论死张太史元忭力解乃得出晚年愤益深佯狂益甚显者至门或拒不纳时携钱至酒肆呼下隶与饮或自持斧击破其头血流被面头骨皆折揉之有声或以利锥锥其两耳深入寸余竟不得死周望言晚岁诗文益奇无刻本集藏于家余▲当是壮心不甘□落耳 
　　同年有官越者托以抄录今未至余所见者徐文长集阙编二种而巳然文长竟以不得志于时抱愤而卒 
　　石公曰先生数奇不巳遂为狂疾狂疾不巳遂为囹圄古今文人牢骚困苦未有若先生者也虽然胡公间世豪杰永陵英主幕中礼数异等是胡公知有先生矣表上人主悦是人主知有先生矣独身未贵耳先生诗文倔起。一扫近代芜秽之习。百世而下。自有定论。胡为不遇哉。梅客生尝寄予书曰文长吾老友 

　　○猿洞宾传 

　　虞淳熙 
　　猿洞宾者天竺今先生先生生麟凤人家武林向无诗由先生大人大峯自越来鹊巢驺虞而下始有传系又召穆公也诗所谓召虎旬宣者先生名字屡托之曾属耳苹鹿不鸣而先世皇帝王霸之畧及先公触天之笔无所施用遂依竺鹫泓龙晋慧理所呼白猿以隐夜举杯数开辟以前白蝠出洞当酒筹而巳先生貌大雄音吐更雄慕猿剑术答以啸旨白眼划然而啸虎栈欲落目中无一人亦复不能远见一人也横溪树许由祠稽留为相与让世修出世事华藏玉清之居犹掇之也不知者目以为卢鸿草堂王维辋川及怪石支木独扛娄?页九关虎豹而涧吼雷奔不啻弱水之沉羽矣。先生曰吾非拒人拒凡人也许光祚黄汝亨虞淳熙兄弟辈十许人并得入而分猿饭饭熙者经年赋茅多猿觉喜怒仅似凡人竟不与设宾主也葢自月鼎除淫猿。猿公亦遁。第宽梵网解着锁??负衣冠之母令腾掷狂躁所以宾与固知宾不必猿矣汪伯玉道昆集词才恨不得天竺今先生驱宾▲□静如太古 
　　从突入先生大笑问饥乎饭以脱粟一器伯玉不敢不饱岳伯吴体中用先生自语吾封内有山山有人而不逢愧祠镇岳屏车骑俟隙通谒曰桐城儒生慕先生愿见先生架上书先生方詈梵嫂夫恣所翻阅出夸其僚今日得见今先生又见今先生书众目以武陵渔人而先是喻。丞均剥啄不得通辄踰垣落关大索先生先生从后户去不复顾丞惭得讥嘲令以洞还猿既宾猿为让洞竟三尺不闻泄柳干木让周庐也忍弃瓢不忍弃许由而归郡邑高其风将脂蒲轮先引置三宾间先生又不忍弃猿公就三光席称乡宾于三光中独有所择初祠许由学韬光祠父弘毅公视五星祠北辰视月巳竟择仁祠祠焉若羲和之宾日云唐吕岩洞宾者且儒且学仙一见黄龙双剑不飞猿公之技单矣殆昔之宾日者其自绘像也先生以遗淳熙神轩轩欲翥知非僧繇道玄所几而元和之诗直轶开宝又墨妙入神也倘今先生自许予通三才任三弘函三以贯百秇至刻槭镂玉弹揪□桐宛似棘猴而诚县之屈铁过庭之萦金以书极玄无敌铿玉戞石之章后山不瘠东埜不寒也及游目所经辄染帧素尺幅千里寸楮丸疑席月湖风关雪阆风四图伯仁文氏之驹遇之失步卧以游之即朝北海暮苍梧非远矣至为熙剌绣三圣玄金烁烁衣??贰奇艳恍日观焉信宾日哉 
　　■〈目替〉子熙曰天竺古先生千百亿之化。应有洞宾。而十二属之化。岂无野宾。今先生固古先生之畴欤。移近多猿藏名以辞粟布邑志所纪或举其字便掩其口今安得揭而扬之又古先生十号应无定也其修武林山志该洽奇隽矣提而扬之白珩白珩有此语否隐不用文声必用希意其家无名公哉洞宾三十四化遇无名公与谭他心盛阳之月先五日生年几九九储帝宾友藉令兆璜而出何复能掩千秋之口然而趾毛堪咏湛冥一庐设有秦人末由占天地之始矣 

　　【 先生之风山高水长】 

　　○愚公传 

　　虞淳熙 
　　愚公似昔人非昔人也家邻西湖分金牛之祥疑受姓而又不欲冑文通文遘视世同胞率同姓澹然忘巳忘名而巳聪明如秦镜。尽照胞阆中物。诸夙慧者藉以生。而顾自称愚公。家迎蓟子驻尧夫日坐巾车无影可履差似子羔耳乃清影频落夕湖与月映潭也读书舫经读书林听之多净名经异蔬斋数更漏时所读而舫在桂舟梅槛间隔画舰绝远间移近春堤烧烛照之花不睡亦不睡以为常每挹露跨苍雪登吴山看壑公尘动童秋清侍人以为洪崖术葛而巾襄阳巾更以为孟襄阳然其诗藏匣笥实出入襄阳云学逋仙植百树梅杳不闻鹤鸣则子和应占而先世竹光接西溪之万竹龙孙奋角无枯折者庶武林人当之独公儿耶。是时云莱翁百八岁为开闻性矣云栖师复投百八珠名以广硕导以戒忏火传灯续非拙度者公之言曰醉香禅苑于焉憩止彼之会心百杯忘怀一勺安知非醍醐天浆乎不愚愚。犹昔人。非昔人。其问之两师。 
　　▲映带见□似月中散影 
　　■〈目替〉子熙曰子跻愚公六君子之伦信非古愚矣顾偕子社人就放生池填鱼鳖期不满不止此与平太行王屋者何异武林自有愚公子而孙者不绝终为水仙忧观其倡以悬弧解网无改于父之道将渤澥于牣况明圣一沤耶万金之酬三族之需顺时养少蛰孽煦濡读书而学愚公不愚 

　　【 愚公术精岐黄而性躭佳句修然远韵先生俨为写生】 

　　○纪孝子传 

　　陈仁锡 
　　予阅汉董孝子传为母报仇章帝义之赦而拜议郎颜其地慈溪溪不以孝而以慈善则归亲汉家意思深厚呜呼入为孝子。出为循吏。竭知尽能以効之民。所谓善归君也司李纪公讳汝清字廉卿自济南再徙文安世有显人其父鸿胪公大统题□云有子心先足无官身更轻葢云侠矣闲尝呼卢自得宾朋四座杂以声妓公如弗闻也者苦读书闵安人久于疾童而视之谨益自谨其身旁绝媵婢十五补诸生庚子举于乡丙辰令宜阳繁调临宝公之在宜阳也垦荒建仓开渠减赋暇引铁藻之水环城栽荷闾井悉树桃李曰俾宜民采食于近取材于远贷而不书单骑冲雪感神鸦为捕蝗斋厨萧然余鸟雀粮其治临宝首清盗案臬僚属三老于庭始征戒无羡羡则召还之地当函谷之冲治城濠募壮勇枕戈以待惜乎赍志殁于是公殁七载矣公之子孝廉纪克家甫官泰安州知州奏曰臣父纪汝清弱冠临祖丧冱寒血凝水绝食七日抱尸僵卧草蔬庐墓三年臣祖母沾危疾臣父孝感羣乌梦神授药病少间巳葬负土龟茧庐墓如初河水暴发乘苇桴筑堰墓独完安天子下玺书褒异风显之予闻鸿胪公昆弟七人咸父事之孳孳讲学执亲之丧不杂浮屠独宿十五年殆笃行君子欤万念者一念之所积也。万年者一日之所积也。生天下万世者生一身之所积也莫勇于一念故孝子积念莫长于一日故孝子积日莫艰难瘏痒于一身故孝子积精间以示人不之省也复正告之曰居官而好色。无可商之功名。居乡而好色。无可商▲奥言如屑 
　　之道德。居家而好色。无可商之心术。公之孝于亲能于官自不渔色始嗟乎天甚爱孝子君父甚爱孝子故旌孝者天与君父之大赏也君赏之。焜耀史册。生则以子上书予父赠六品京职。予二母及妻赠安人。予在籍调理。殁则以子再上书予褒予棹楔。天赏之。山居而石子种瑶。夜行而飞鸟衔火。凿地而金。泣竹而笋。破氷而鲤。哭临而鹤鼓。祥练而鴈来。玄黄之鸟集树而候哭止。雕胡自生。鸲鹆自去。燥地而涌泉。春花而冬荣。一禾而九穗。尤异者墓火而鸟兽濡水毛铭勒鸿休垂视来庶陈朿为之辞辞曰 
　　奕叶玄化溢于蛮荆五溪底定渠阳载宁民之无良吏执其咎若网不纲棼乱时有于铄中丞明德作人夙夜于迈绥我靖民下车礼师夙烝髦士既敷文谟亦训武事甲徒三千。旗旐有奭。自公令之。飙起电激。公谓有众。无然惛怓。我执其慝。释尔么么。公谓有众。无然饥寒。我命郡国。给粟授廛。乃遣将军乃守边圉于时糇粮于时庐旅靖人有情。公之定之。靖人有争。公之听之。剪彼丛棘。登之堂皇。虣乱不作。民以恺康。示礼导仁作靖摹式不剟者风流斯无射 

　　【 □□□□有淮西遗意】 

　　【 前缺文】 羽灭之。凡此者天所以示劝也。蔡忠惠公曰三五之世忠孝繇性三五之后忠孝繇劝劝之尚不能况不劝乎勾龙弘道庐陵春秋高八十发长丈余僖宗幸蜀过其地坐亭中巨石回銮再幸赐钱帛衣服甚多复租赋三年凡此者君父所以劝也孝子不匮永锡尔类锡类于同人易盗贼为之朿手其锡也异矣锡类于盗贼易虎为之弭耳豹为之环卧兽为之扑虎鹿死兽亦匍伏死其锡也尤异矣且夫善行无辙迹公青词下鸟古空中三大星何异乎其营墓古金乡鱼台缚草人止桑林中母柩在焉何异乎墓故无恙古日渡塘涧大雨雪皲裂血流以漆涂之水夜至而不囓何异乎嗟嗟徐仲车自哭母耳。吕溱闻之想见鬼神终夜闻此声。亦须为公泣也。视登山济水号泣不息何以异哉。足为之屈杖不能起孱然耳。可与虎豹同寝处。此之谓神勇矣。莫雄于虎也弭耳不敢动虎之神离而孝子之神完何以孝子之神完。慎言语。节饮食。绝声妓孝子能而虎不能天必张此毒兽于墓。不示凡民而示孝子尤天悬孝子之大戒也阴玄▲诚能动物孝可□天总□精神为之耳写得雄气勃勃之临哭有溪龙山虎助其号声久之鬼神助哭莫雄于孝子也虎与鬼岂能助之哉刘元诚一生不妄语死则雷轰于壁其神不死耳大丈夫不自雷而雷惊之不自虎而虎尾之奈何不保身。岂论年哉。若纪公可与结大年也。史氏曰汉诏孝弟力田廉吏三者生人之本是以尚经术营职业泽及区寓边垂长无事节义洵孝友之倡也葢自高帝文景武以来所风厉久矣至光武一振起之耳有味乎纪州牧之言臣虽甲乙不同榜而父母则同恩节孝则同理　上以孝治天下纪氏父子有循声超然遇之资格之外表厥宅里俾吏道趋于康平教化章显规摹宏远矣 

　　【 阐发精渺雄肆幽奇可补孝经可入语录讵止颊加三毛以求恍惚之肖】 

　　○高士乐耕曹公传 

　　陈仁锡 
　　予读桃源记哂渔郎径归俗渔也太守访道里俗吏也山中无历日何问年华逐酒殽长子孙皆俗侣也意其寓言耶曹太公不即名名即之人亦有言醉不可及狂不可及今观太公歌亦不可及也曹七登第公独隐而骨诸贵族尊为六兄之则岂在踞胡床吹柯亭留爽气扑眉宇不俗哉其山川与人物相得。如风水之适遭然。故山川之精神不出。即人物之精神亦不出。如曹太公卜邻三茅疑有云霞覆其上夫名士必庄士乃有待潮钱塘对月独饮客亦携杯酒尽无一语者皆有所自得也子新寒夜起覆酒缸或笑酒自不氷先生病寒乎子新曰人病酒可医酒病不可疗也予谓不如曹太公何也太公尝酤酤而出游则酤败矣忘其酤也非忘也曰世间不可医者俗耳岂有订为红友字为黄娇可成败论乎太公之于酒不以成败论也相天下士亦如酒当其赘于里里负盎牵留赘也而加亲性好客贫不谋侑酒谋代酒者茗也而加醴好歌众歌。独歌。醒歌。寤歌。举按偕隐歌鸡鸣子孙多且贤歌螽斯仲叔季不入市不谒宰施及文孙歌燕翼凡此者宜歌也。而歌遇不平事。宜哭也而亦歌。歌之义大矣。何计乎死生哉。殁三十载而思又千百载何尝不思亦何尝不歌耶知生则知死何疑焉至孙乃葬始公不发于子属孙父之师之母之除旦课文掇筐遗社卒大奋明廷晋陟清华歌曷既乎公讳孝本字良立歌良苗之怀新也子可明天启壬戌进士太公曰吾歌待子而永矣  

　　【 呼卢□板宽入窄肠】 

　　○李谪僊逸传 
　　【 有序】 

　　蒋德璟 
　　谪倦既巳题雚字说则愀然序前身轶事及千春未揭之忠而浮犀觥曰觞汝为我作佳传传当取周公及屈原盖皆用宗室故其取周公者以从永拟流言也永璘之叛罪浮殷监寻阳之谳厄配狼跋然而雷风剖匮姬遇独奇至其与三闾心符迹契而世哀三闾忠莫能明公者仅以诗酒奉之公即霓盖风驷万岁东华亦岂愿以虚名掩大节哉作谪僊传 
　　谪僊者唐之王孙也其先陇西成纪人凉武昭王暠九世孙绪唐牒为玄宗皇帝族叔祖隋末徙西域条枝神龙初翁遁还客巴西而谪僊生故又为蜀人十岁通诗书长隐岷山州举有道不应出居襄汉之间南游江淮至楚留云梦三年去之齐鲁居徂徕山与孔巢父辈为沈饮称六逸天宝初客会称与吴筠□筠征随至长安得召见为翰林供奉顷之不合去北抵赵魏燕晋西涉峡邠历商于至洛游梁最久复之齐鲁南浮淮泗再入吴转徙金陵上秋浦寻阳卧庐山天宝十四年安禄山反永王璘节度东南水军夜逼登舟辟府僚佐赐五百金弃去亡走彭泽璘败坐系寻阳宣抚使崔涣御史中丞宋若思验治以为罪薄而若思军赴河南遂释囚辟参谋上书肃宗荐公才不报寻辞去当是时公年五十七矣干元元年竟以璘事长流夜郎或曰以邠阳王救流夜郎于是泛洞庭沂峡江至巫山会赦憩岳阳江夏久之复如浔阳过金陵徘徊于历阳宣城二郡依当涂令族叔阳氷代宗立召拜左拾遗而公醉解矣公之辙迹几徧海内。骏马美妾。所至二千石郊迎。志识雄杰。风标亹亹。轩轩有俯世之姿。故足以友列真而师万乘。而其觭之使不获伸者。乃在于炀灶之妇寺。竟拓落以老。于戏人耶天耶。始太夫人惊姜之夕长庚人梦故生而命曰某少为益州长史苏许公所赏比相如喜纵横术。击剑任侠。轻财重施予。入长安贺宾客奇其姿与诗荐于玄宗征就金马降辇步迎如礼绮皓草和蕃书并上宣唐鸿猷一篇帝大嘉异赐七宝床食御手调羹曰卿布衣士名入朕知非素蓄道义何以及此入直金銮殿访国政潜草诏诰人鲜知者性侠酒日与酒人纵酒长安市帝坐沉香亭属欲公为乐府召入乃极醉不知人拜舞颓然顿首曰臣醉帝即遣二阉掖扶注水颒面研墨濡颖前张朱丝拦太真妃捧砚以宠之十律欻就更无加点凤跋龙挐无不精绝亭中木芍药繁开帝乘照夜车太真妃步辇从遽命李龟年持金花笺宣赐宿酲未解立进清平调三章龟年约调按歌太真持颇黎七宝杯酒西凉州蒲萄酒笑领歌辞意甚厚帝调玉笛倚曲媚妃妃饮最欢敛绣□重拜自是顾李翰林异诸学士赐宫锦袍▲千古奇遇 
　　数宴见当时□力士贵幸甚公侍宴沈醉引足令脱■〈革华〉力士恨耻之异日太真重讽前调因擿飞燕语激妃帝尝三欲命官妃辄捍止亦会同列害其能谗帝浸见疏赐金还山公益骜自适叹曰千金之弩。一发不中。则当摧撞折牙。以求息机。安能效碌碌者。苏而复上哉。葢益肆情性放宇宙间矣永庶人败事连公当法汾阳王子仪以旧恩请得减死初公客并州识汾阳于哥舒翰所曰此壮士目光如火不十年当权节旄为脱其刑责而奖重之翰因署汾阳牙门将其▲千古□恨 
　　神鉴如此公始娶朱生女平阳子伯禽娶刘刘诀至云梦娶许许高宗时宰相圉师家也又合于鲁一妇人生子曰颇黎终复娶于宋间携金陵昭阳之妓世号李东山而昫书以为山东人何耶德璟既论次公出处大者而广乩所以命传之意曰公于气似鲁连子。于神似东方生。于韵似谢太傅。于酒似阮步兵。而于忧国嫉邪之志似屈左徒。今明皇故叡武人也晚乃甚于楚怀杨氏之恣百郑□高氏之专十靳尚而胡羯之桀狡倍秦二主者弄于女子小人之手而不寤也。原与公疏属同负异材同。初被殊遇同。能用郑者尚也。能用杨者力士也。杀仪之谏。飞燕之刺。二艳弗善也。遭内嬖同。子兰上官张垍皆憸夫困同列之谤同。放江南流夜郎同。沉而死同。所微点者寻阳一着。苏子瞻仅辩其不从反耳。而未尽也。而微胜者原内持于姊嬃。外嘲于渔夫。憔悴以从鼓咸。而公老于山水觞妓之间。而又有学道者为之伉俪。公较□矣虽然其志似原何也夫捧砚脱■〈革华〉人以为狂。公岂狂哉。毕文简尝以王佐期公矣夫其气固逆盖之而愤焉然默有所摧冀以跆抑祸水损斥大珰感动左右而帝骄仅以方外客之可谓不知公者今试读公雪谗远别离蜀道难枯鱼过河泣诸篇幽人鬼语参差悲壮穆然有离骚之旨焉。直骚痼于洁而公隐于放。要其志并争光乎日月矣。 
　　赞曰寿莫久于立言乐莫高于证仙公兼之矣荣沦奚问哉人谓神仙尘身世而□□年□□以忧国嫉邪避永庶人私附于姬公屈子上真之贵忠义如此公道骨云心超然极表贺监题以仙谪。子微赏其神▲□论发□未有 
　　游。草创大还授箓高师。梦寐山图赤斧矣。元和末海人见碧雾中跨赤蛇而去。而降于白龟年曰。上帝令掌笺奏。于嵩巳百年。殆水解者耶。道书曰东华上清监又曰骑鲸捉月与乩合嗟乎此又三闾之所不及也 

　　【 以诗酒埋没英雄真面目千古大恨得此快论三闾湘江又得一同调矣】 

　　◆像赞 

　　钱塘节妇凌太安人传赞 

　　○钱塘节妇凌太安人传赞 

　　李攀龙 
　　以余观于凌太安人。何世之论节者之固哉。可相劝而成也。可相劝而成。亦可相靡而败。乌在其为天性哉。方太安人抚遗孤纔五月。一老姑相依至戚也姑而姑讽更嫁之。讽更嫁之矣。乃岁凶。复不能具饘粥供养如姑意。骂詈日满室。曰妇何家不可居。而自苦若是。如就嫁之者不嫁也。日所恃族长者而族长者讽更嫁之。作使豪奴益肆侵侮。惟产之睥睨而藐诸是图危矣不以扶助德美为华宠也曰妇何家不可居。而自苦若是。如就嫁之者不嫁也。孰不爱女太安人尚亦有父在。父而父讽更嫁之。至令踰年废归宁礼以自绝。而犹未置焉。往曰女何藏之深也。则操挺劫之。至令头抢地触凡案血流被衰绖而犹未置焉至令断发毁容以相示有父而悖如此者乎。曰女何家不可居。而自苦若是。如就嫁之者不嫁也。人情为其子以妇。为其子之孤以妇。自为以妇。而姑不然矣。人情族有孤收之以其母。有妇庇之以其身。而族长者不然矣。人情欲其女有令名。亦欲巳有令名于其女。而父不然矣。是三者所遇。皆非人情。太安人可以影响自解。何家不可居。何家之无姑。何家不可居。何家之无子。举产而授族长者属姑焉。委之以不可知之子。而且令父自绝于所适。何负夫也。难者曰。姑且老。可竢藐诸之谓何。则季子业以孤寄之矣。曰是犹相劝而成也。三者所遇皆非人情。而太安人卒能事姑以立。今　圣天子下明诏。厥高行见褒朱轓而守建昌者孤邪。是靡之而勿败。则非可相劝而成明矣。今谓太安人自存以存其子。太安人设无子将为一▲人一顿妙 
　　讫计乎。劝之势缓。靡之势急。缓急非所论此。余所以谓天性矣。故语节而待子无以处夫无子者也。 

　　【 文峰高峙亦复杳霭玲珑】 
　　▲□然 

　　明文霱卷之十二 

　　●明文霱卷之十三 

　　武林刘士鏻羽石父评选 

　　碑一 

　　◆碑一 

　　大明敕赐银青荣禄大夫上柱国中书平章军国重事兼太子少保鄂国常公赠翊运推诚宣德靖远功臣开府仪三司上柱国太保中书右丞相追封开平王谥忠武神道碑铭 
　　东丘郡侯花公墓碑铭 
　　少保兵部尚书于公祠重修碑 
　　将仕郎平阳府经历司知事赠儒林郎翰林院修撰康长公墓碑 
　　监察御史涂君墓碑 
　　明故例授宣武卫指挥使张公墓碑 
　　禹庙碑 
　　抚寇碑 
　　特进光禄大夫左柱国少师兼太子太师吏部尚书华葢殿大学士赠太保杨文忠公神道碑 
　　阅视靖州碑文 

　　○大明敕赐银青荣禄大夫上柱国中书平章军国重事兼太子少保鄂国常公赠翊运推诚宣德靖远功臣开府仪三司上枉国太保中书右丞相追封开平王谥忠武神道碑 【 有序】 

　　宋濂 
　　洪武二年己酉秋七月七日银青荣禄大夫上柱国中书平章军国重事兼太子少保鄂国常公薨于军中二十三日讣闻　皇帝为之震悼罢朝在廷之臣莫不洒泣越明日诏中书定议赠翊运推诚宣德靖远功臣开府仪同三司上柱国太保中书右丞相追封开平王谥曰忠武八月朔日柩车至龙江　上往临奠恸哭而还亲为择地于钟山草堂之原营建宅兆及栖灵之祠凡百须之具一给于官不以烦其家至冬十月九日始葬复推恩及其三代皆为王爵生荣死哀可谓至矣　上犹念其功不置召臣濂于廷而谓之曰朕东抚高丽。西抵吐蕃。北际沙漠。南来交趾占城。莫不稽首奉命。计其开拓之功。以十分而言。王葢居其七八。朕今手录战伐次第以授尔尚为文勒诸丰碑以着王之功于无穷焉。臣濂受诏而退谨再拜叙而铭诸幽王讳遇春姓常氏濠州怀远人世为农家赋性刚毅膂力绝人岁壬辰羣雄并起江淮为之鼎沸时王年二十有三为羣盗刘聚所得聚睹王状貌奇伟拔于行伍而信任之王每出战必贾勇争先聚深喜之王察聚所为终不能有成欲择所依乙未闻　上驻兵和州领众数十人弃聚来归居两▲眼有识 
　　月余请为前部先锋　上曰尔之来者。为士卒粮绝。故就食耳。尔自有主。我安得而留之王请之再三至于涕泣　上曰尔姑从我渡江。俟克太平。委身事吾未晚也。夏六月　上先抵采石矶元兵阵于矶上而矶下巨舟如织相距仅三丈余猝难登岸王乘快舸相继而至上麾之使前王即舍舟挺戈先登众皆披靡遂拔采石乘胜取太平从　上守御乃始授总管府先锋冬十月升管军总管丙申春三月元中亟蛮子海牙复以兵屯采石南北不通　上虑将士虽渡▲善将善将将 
　　江而其父母妻孥尚留淮西势莫可致命王统兵攻之王至设疑兵以分其势而以正兵与之合及战别出奇兵捣败之悉俘其精锐自是元兵扼江之势衰矣寻守溧阳攻建康功为诸将先三月从今大将军右丞相徐公达克镇江夏四月授承信校尉领军先锋秋九月再攻常州会青军叛去与伪吴张士诚合徐公被围于牛塘王与诸将力战大败其众擒士诚枭将张将军冬十有一月除统军大元帅丁酉春三月遂克常州迁中翼大元帅夏四月从徐公下宁国▲叙法简劲 
　　秋八月克马驮沙冬十月取池州戊戌春擢江南行中书省都督马步水军大元帅冬十有二月　上亲取婺州己亥夏四月转镇国上将军同佥书江南等处行枢密院事守婺城寻命攻衢州降之冬十月升佥院十有二月攻杭州庚子夏五月召还京师从徐公拔安庆赵普胜之水寨时伪汉陈友谅扬言援安庆王策其必攻池州以羸弱守城伏锐士于九华山明日友谅兵果来攻城伏兵四合俘杀万余人六月友谅入太平犯龙湾王共谋击败之巳而　上整舟师袭友谅留王守京师军民无敢哗辛丑春三月□江南行中书省参知政事秋七月从　上取安庆破江州回守龙湾冬十有一月张士诚出兵寇长兴上时驻九江闻报还京师命王往援士诚兵败俘杀五千余人壬寅修安庆城罗友贤构乱据池州神山寨将与士诚通杭歙震动冬王往攻之癸卯春正月擒斩罗友贤余党悉平三月张士诚遣兵围刘福通于安丰王从　上击之将战王突入其阵三战三胜敌兵大败而去俘获士马无算遂同徐公围庐州凡三月城将下适陈友谅攻南昌王解围而还秋七月从　上率诸将往援八月遇友谅于彭蠡湖之康郎山王与之联舟大战呼声动天地无不一当百纵火焚伪平章舟风急火炽十里之间湖水尽赤敌将张定边素号枭猛奋前迎战王射之定边中流走友谅乃退保鞋山诸将以友谅兵尚强请纵其去王独不言及我师出湖口皆言江流湍急欲放舟而下王独不言上知其情命以舟扼上流王应之诸将乃遡流而上舟蔽江面控湖口者旬有五日友谅军食乏出江求战王遣火舟火筏御之敌兵奔溃追北数十里与之酣战自辰至未不解　上所乘舟及王舟皆胶于沙王既脱御舟而巳舟被围复力战而脱于是友谅中流矢死士卒十万皆降未几其臣立友谅之子理于武昌冬十月王帅师讨之四面合围甲辰春二月理衔璧出降荆湖之地望风皆附升中书平章政事秋七月从徐公取庐州八月遂自将兵平临江之沙坑麻岭十洞牛陂诸寨进取赣州乙巳春正月克之悉定南安南雄韶州夏五月还兵取安陆襄阳冬十月从徐公克泰州丙午春三月复从克高邮夏四月淮安濠泗徐宿安丰皆下秋八月诸将攻浙西师次太湖伪万户尹义等逆战王禽之直趋湖州之毘山与敌兵水陆鏖战敌兵大溃遂抵城下塞其四门昼夜环攻之伪丞相张士信悉发境中兵为援屯于旧馆出我师之背王统奇兵由大全港入结营东阡复出敌昔且填壅沟港绝其归路士诚知事急出亲兵拒鬪王一鼓胜之士诚复遣其将徐义统赤龙船亲军来援王复击败于乌镇冬十月旧馆降得兵六万十有一月湖州亦下遂进兵平江丁未围之益急士诚收合余烬犹背城百战降其将士且尽秋九月始克之缚士诚来献籍其兵二十有五万乃加授中书平章军国重事疏封鄂国进爵上公冬十月复授征虏副将军同徐公奉命北伐戊申春正月　上即皇帝位国号大明改元洪武王与徐公下山东诸郡遂攻汴梁守臣李景昌遁进攻河南敌兵五万屯于洛水之北将出迎战王布阵既定单骑执弓矢冲入其队敌发二十骑攒槊刺王王一箭中其前锋大呼杀入悉获其众而河南诸城先后皆平　上幸汴京谋取燕都秋七月徐公与王渡大河河北诸郡又平八月二日燕都不战而克元君北奔师次太原其守将廓廓帖木儿帅众来御其锋锐甚王与徐公谋曰我骑兵虽集而步卒未至何以能战莫若遣精骑夜刼其营其众可乱众乱主将可缚也徐公如王言廓廓帖木儿果中伤而遁己酉春正月进攻大同竹贞弃城走河东又平遂西入秦张良弼遁李思齐迎降奉元凤翔巩昌临洮又平夏五月元将也速兵侵通▲神示运筹 
　　州有　旨命王以所部军东还拒之遂捣永平过惠州获江文清士马以千计至大宁也速遁破开平元君又北走追至北河俘其宗王三人及平章鼎住等凡得军士万人车万辆马三千牛五万全师还燕次柳河川得疾而薨享年仅四十尔王之为人守谦而不矜。有功而无过。运筹决胜之方。不学而能。其从大将军东征西伐。而能遵守节制。及其自将兵。则所至无不克捷。由其智识明而材力雄。故施之各得其宜。呜呼若王者可谓开国之殊勋者矣王之曾大父四三府君累赠银青荣禄大夫上柱国中书平章政事追封开平王谥庄简妣张氏追封开平王夫人大父重五府君累赠仪同三司上柱国少保中书平章政事追封开平王谥安穆妣陈氏追封开平王夫人父六六府君累赠开府仪同三司上柱国太保中书右丞相追封开平王谥靖懿妣高氏追封开平王夫人妻定远蓝氏封开平王夫人子男三人曰茂曰升曰森皆　上所赐名女三人长许为　皇太子妃余皆幼臣濂闻之昔日唐太宗起义兵而定天下当时有尉迟恭者弃刘武周仗剑来从其后辅成唐业而恭之功为多于是生有鄂国之封圽有忠武之谥今王之功非恭所可及　上之所以遇王者封谥与之虽同而其王爵之加恩数优渥揆之于唐诚又过之史臣所谓君臣相遇千载一时者岂不异世而同符也哉是宜铭诸贞石传之千万世一以昭　圣天子垂念功臣如此之至一以着王之勋烈于不朽云尔铭曰 
　　圣皇开天豪杰四从龙兴而云虎啸而风义旗所指山岳震动颷驰霆舂孰不神竦唯忠武王其气至刚仗剑来从飞渡大江无坚不摧无敌不碎席卷长驱易如拾芥平吴定越帖荆抚淮威声所加小大毕来齐鲁既宁汴洛亦定直指幽燕不战而胜元君远逝六军倒戈本根既拨。何有条柯。乃收晋冀。乃清秦陇。乃狥辽海。人百其勇。茫茫朔漠。滦河所经。誓将刬涤。边尘弗惊。王之忠精上贯天日烨其有光亘古不没幅员之广汉唐莫过马蹄所及王功为多十五年间百战百捷备殚勤劳光辅帝业翊运之勋靖远之威在古或罕于今见之大功垂成王忽长逝　当宁兴哀如失一臂爰加恩宠用锡王封衮衣绣裳照耀泉宫　天子曰噫未慊朕志其推尔爵上褒三世死生哀荣孰可比焉王虽云殁生气凛然钟山之阴隧道有石词臣勒铭垂示千亿 

　　【 自来风云之从未有盛如我　国初者而开平尤称辟昧元勋然观其取威制胜皆以谋略先人非专骁雄自恃则】 

　　【 高皇帝之善将将于此可见矣】 

　　○东丘郡侯花公墓碑铭 

　　宋濂 
　　皇上渡江之六年庚子夏闰五月癸酉伪汉主陈友谅以舟师入寇围太平行枢密院判花公率麾下三千余人结阵迎战三日贼不得入乙亥城中乏食公士马惫城陷贼缚公急公怒奋身大呼缚尽解起夺守者刀杀五六人骂曰虏非吾主敌也曷不趣降贼怒碎公首缚于舟樯众射之公至死骂贼不少变巳而贼犯龙江　上命诸将力战贼败遁去后五年甲辰　上即吴王位追封公东丘郡侯又十六年其子佥水军左卫指挥司事炜泣曰先公圽今二十年无文铭于神道窃恐忠烈不白于后世敢请惟公勋业始卒宜载国史予尝待辠太史氏不敢以耄辞公讳云姓花氏世为怀远人自考以上姓名皆亡莫知迁徙世次然皆不显公少孤随母嫁张氏貌伟而黑骁勇绝人侪辈畏服之岁癸巳仗剑谒　上于临濠　上奇其材力俾将兵略地所至辄克破怀远城口虏其帅以归进攻全椒拔之羣寇据缪家寨公俟夜袭之寇散走　上将取滁州单骑前行遇贼数千人于道拔剑跃马冲其阵而过贼惊曰此黑将军勇甚不可与争锋兵既至遂克滁甲午从　上取和州得卒三百以功授管勾明年乙未率所部先渡江上克太平以公忠勇可信任命宿卫左右丙申　上破集庆公得兵千人升总管狥镇江丹阳丹徒金坛诸县皆下之过马驮沙剧盗数百遮道索战公且行且鬪三日夜皆禽杀之授前部先锋攻常州拔其城驻守牛塘营夏六月立行枢密院于太平遂拜公院判阶安远大将军丁酉春正月克常熟州获卒万余命公将之秋七月以兵三千之宁国陷山泽中者八日羣盗蟠结梗道公操矛鼓噪出入营垒间斩首千百计而身中一矢还命守太平后四年遂卒卒时年三十有九夫人郜氏公与伪汉战时一子方三岁夫人以牲酒祭家庙会家人泣曰今城且破吾夫忠义人必以身死之吾夫死吾必不独生然不可使花氏亡后婴儿在若等善抚育之闻公就禽夫人赴水死年甫三十有五侍儿孙氏瘗夫人尸遂抱儿以行伪汉军虏之至九江军中恶养小儿孙氏以儿授渔家属之曰▲□夫难□□更□ 
　　此儿良宜善视之是年冬王师伐伪汉汉败孙氏至渔家视儿在瞷渔人出窃负以走夜宿陶穴中天曙脱簪僦舟渡江遇汉溃军夺舟弃江中孙氏抱儿遇断木浮至附之入苇洲采莲实哺儿七日不死夜半闻人语声呼之逄老父号雷老告之故与之俱行明年辛丑春二月达　上所孙氏泣抱拜　上　上亦泣寘儿于膝曰此将种也赐雷老衣遣之复其徭巳而令人追之忽不见儿八岁侍　皇太子就学年十三授虎贲右卫副千户后七年拜今官即炜也炜于▲□事奇□ 
　　洪武丁巳偕孙氏至太平奉夫人骸骨归乃束草像公以二月巳未合葬上元县南五十里之水桥呜呼观公之死贼与妻妾之报公可以知公之为人矣天不殄其后岂不宜哉铭曰 
　　云雷遘屯区宇分笃生　真人镇乾坤骑龙鞭霆下天门前翼后卫蓊若云谁其最雄花将军力驱智驾敌万人蹂跞羣盗犹■〈鹿上加下〉麏大刀长戟属橐鞬左麾右刺流电奔绯衣缁弁貔虎屯驻马饮江江水浑吴楚之域杀气昏。手挽天河洗妖氛。军声隆然若雷霆。遭者胆落两足蹲。元戎开府大江濆腰佩兵符威令尊控制上游为国藩伪汉恃力不图存建旗扬帆事钲鼖艨艟蔽江蹑钩援搥牛享士士气伸驰马督战宁顾身贼焰炽若烈火焚大战三日势愈殷单骑赴之齿啮龈怒发上指目吐烟汝贼凶顽犬与豚愿醢汝肉一口吞贼惭耳塞不忍闻至死不屈酬国恩飘然乘云叩帝阍请为厉鬼扼贼元贼当殛死洗厥冤天子下诏褒忠勋东丘立侯贲九原孤儿保育宠更蕃不坠宗祀天所敦生为烈士死明神神灵在天光焞焞嗟尔来观万子孙继忠思孝慎勿谖弗信请考太史文 

　　【 其夫死忠其妇死节其妾存孤更有鬼神现身呵护种种奇报足坚忠孝之心】 

　　○少保兵部尚书于公祠重修碑 

　　李梦阳 
　　开封城马军卫桥西故有于少保祠云初公以定倾保大之功居无何而死于是天下人闻公死咸惊而疑而涕泣语曰鹭鸶氷上走何处寻鱼嗛而公前廵抚河南时实廨马军衙桥西而梁父老于是闻公死则咸涕泣日相率潜诣公故廨为位哭奠焉会　纯皇帝立诏白少保谦冤宥其家而遣祭其墓乃梁父老则又咸涕泣相率私起祠故廨傍祠公伏腊忌梁父老则把香曳笻趿履若少壮咸翼如不期至稽首▲祠为梁父老故咨嗟大梁之黎如诉□慕而公勋自见 
　　祠下哭填门塞户矣会又　敬皇帝立诏曰少保谦赠特进光禄大夫柱国太傅谥肃愍立祠岁春秋祠之而曰旌功祠乃于是梁父老则又咸涕泣相率数百千人诣阙门伏诉少保谦前兵部侍郎时巡抚功云愿梁立祠如杭祠不报而梁父老归伏腊忌岁仍聚哭于私祠今三十年余矣正德十年监察御史巡按张君清军许君并谒公祠下见其门屋三间仅存堂欹漏欲颓鸽雀扰扰拱栋鼠走鸱啸周垣尽圯羊猪外来于是悄然思俯而悲也巳仰而欷曰嗟斯非梁地邪宋不都此哉靖康之事千载衔焉二帝不南矣夫定倾者世。保大者食。泽流者思。故祠之言思也。血食使之世者也。于是下令曰少保祠撤故易腐扶欹植颓起圯新而绘垩而级而隅而荣而序备矣曰谒者奚止也则重而堂器奚贮也则翼而廊而道士玄林守焉西北隅其房也望之栗栗而巉巉枚枚而严严是使之世者之道也李梦阳曰予观今人论肃愍公事。未尝不酸鼻流涕焉。葢伤为臣不易云。夫事莫大于君出虏入。排迁主战。四者旦夕之势而存亡▲发端有据 
　　之判也乃今人议则异是。或见鲍庄事。辄曰夫葵犹能卫其足。然独不思勇士不忘丧其元乎。孟子曰所欲有甚于生者。故生而有所不用也然将军蠡留侯良功成身抽天下两高焉于乎难言乎难言乎岂所谓计免者非忠负盛者违智欤。而贼酋拥　太上皇大同城下。勒降。大同人登城谢曰。赖天地宗社之灵。国有君矣。至宣府城下。宣府人登城谢曰。赖天地宗社之灵。国有君矣。至京城下。京城人又谢曰。赖天地宗社之灵。国有君矣。于是公扬言曰。岂不闻社稷为重君为轻斯言也事以之成疑以之生者欤且太子之易。南宫之锢。二者有能为公恕者否邪。公有不如意。辄拊膺忿曰。此一腔血竟洒何地闻其言孰非酸鼻流涕者而独咎公也于乎伤乎。虽然宗泽岳飞。非下于人者。艰难百战。卒愠衄而死。若公者死可矣。死可矣。公巡抚诸所业载传状乃今不复述第述其始终若是亦大者云祠修于是年春越夏而告成张君名淮南皮县人许君名完丹徒县人事祠事者开封知府贺君锐也系之诗曰 
　　于铄旋运曷平不陂康屯▲唏嘘冯吊一字一涕 
　　倾否哲者斯利于维哲英鉴精含贞匪时曷征匪猷曷兴靡疑靡惊厥伐用成厥育是轻委躬于诚蛇何盘社。龙何在野。干极卼■〈兀臬〉。日月易舍。惷尔乃贼乃奰国邑之乱之讧陵庙岌岌公丁其时矢身以殉山仡排议。不戁不震。佥曰何宜。公曰有战。四方之事。譬丝游刃。帝畀弗疑。公泣视师。义激六军。如虎如罴。惟直斯壮。人心于城。肃肃我垒。悠悠我旌。羯奴喙突。疆场载清。载清载宁。皇归于京。古曰荷难。今谓曰痴。忠古爰嘉。今胡嫉而。何谗非名。何毁非功。孰谗靡和。孰毁弗同。彼巧彼荏。厥肤斯励。古则曰直。今曲自为。于乎少保时晦时昭古谁无死死者荣褒峩峩庙祠栋隆崇基神之游之旆旆其旗白马朱衣有风凄其欻其有光若往若来即而罔见跂望涟洏兹邦哿居氓实尔思 

　　【 有君一语公之基祸在此然从宋公子目夷得来固公学问中经济也功与夷同祸与夷异人固有幸不幸乎】 

　　○将仕郎平阳府经历司知事赠儒林郎翰林院修撰康长公墓碑 

　　李梦阳 
　　纯皇帝时灵台有杨生名重长安。有李生名锦。二人者皆与武功人康长公游。康长公之与二人者友也于是并称为关内三才云。余曩游关内见秦父老颇采其事实碑曰康长公名镛字振远其先固始人也其七世祖曰康政始迁武功居长宁里政生廷瑞于元仕为学官廷瑞生世睦世睦生珙珙生汝楫汝楫初为武功学官　高皇帝时辟之为燕王府长史后▲借映起法亦奇 
　　出为安岳县知县　文皇帝既兴乃召安岳县知县为刑部侍郎留北京辅　皇太子而侍郎有大勋德文皇帝将封之为侯侍郎固辞不拜比死又上表乞勿赐赠秩荫　上竟皆允之语载康氏家传侍郎者康长公之曾祖也侍郎生三子长曰爵次曰年次曰禋　文皇帝一日尽召侍郎家诸男子侍郎中子会贾在外惟二子在于是二子乃大恐并匍匐入见　上　上曰汝非康侍郎儿邪二子免冠首触地对曰然　上闻而怜之顾左右曰令侍郎在直不此耳于是卒官其二子以爵为上林监正以禋为监副巳知侍郎有子贾在外　上拊髀太息曰薄福薄福于是诏赐侍郎子千金镪数十千缗　敕关津吏往来不得诘侍郎子于是关中巨贵族咸推毂康氏而康氏因遂豪关中矣侍郎葬于县北家原至　昭皇帝时始赠资善大夫工部尚书云监正累官至中议大夫赞治尹南京太常寺少卿卒葬江宁县新亭南而太常生健　睿皇帝时又有　诏起尚书孙应祠者于是健来送铨部健着田间冠由部甬道入及见部尚书又祇长揖不拜部尚书怒以为慢巳乃竟授通政司知事而归而得食半俸祠知事卒葬于县南纸坊原而知事有五子其长康长公也康长公生而孝友。八岁而善文辞。及长而好辩有口。然习识当世之故。好称先王。则古昔于是关中人士咸出康长公下虽康长公亦自谓关中人士弗巳若也年二十余从其先太常就辟试南京顾数不第巳乃还关中即又试关中又不第乃后岁贡至太学生太学又试又不第然太常业巳葬南京于是乞为南京太学生云而即其故太常之域祠焉然自是不复有试志矣是时杨生李生亦皆阨塞弗庸于世关中父老语曰。古人有言勿为峣峣。人将缺焉。勿为皑皑。人将污焉三子之谓矣康长公既与时不合于是始好庄老浮屠等书及外家传语其言曰夫人以形骸处天壤。其速绝若飘风也。予行年五十有四矣。吾日以思功名之会。是益速绝而巳。夫孩提于斑白期甚远。今忽忽若瞬息。即能至百岁政少年耳。京生有言。孰易如苇。孰化如毁。言死生易至也。夫喜生者欲心怕安逸也。君子疾▲插妙数语可发深省 
　　没世而名不称。伤功名之不立也。夫功名于身至疏也古之人以死効此者。可以万世不与物朽至厚身也今不得之功名。又因以劳费心体。是非喜生之道耳。故曰百人射招无弗中矣。百物诱生无弗伤矣夫乃今于吾可以巳矣乃遂自谓为巳庵巳庵者止于闇也康长公故以惧悸病心乃后上铨部试会坠马乃复病顾愈益甚比试心怔怔怦怦不能措一辞于是除平阳府知事逾年平阳君弃其官而归而心病未间也巳又病痿又二年所竟卒葬于纸坊原之墓而平阳君有二子长曰阜次曰海阜先平阳君卒平阳君且卒子海侍平阳君执其手而泣曰夫予先大圣人之苗裔也。至吾祖尝树功名于草昧之际。世有显官闻人。豪于关中。今绝于予乎。汝如有知。其无忘吾祖矣夫欲心怕安逸者为其可以贪命而乐存至厚生也。今吾弃功名之会不赴又不欲劳费心体。非于身疏也。今病痿乃且死。谚曰断酒白首餔糟而朽是天乎是天乎。虽然吾无面见吾祖于地下矣。小子勉哉。平阳君卒十年而海举进士第一为翰林修撰儒林郎四年而当正德元年今　上上徽号　两宫推赠平阳君如其子官云又二年海有母太安人丧于是海有友曰北郡李生适自河南来而留滞京师于是作平阳君墓碑李生曰先民有言。朞年树谷。百年树德。曷观康尚书。今其子孙餔勋而啜积。曷使人诵其义无穷如此哉。夫平阳中衰之遗裔也。能不藉尺寸而洞视往古。凌驾时辈。亦谓之振世雄豪者矣。使其遭遇脱颖。而向用魏卫。将相之业。尚足道哉。其铭曰 
　　维武王　建侯卫邦厥有固始武功是祀呜呼遐哉尚书开国不伐　帝怀其德泽流于孙子少卿明禋亮采通政明夷乃续其家祀故累基者崇数沃者丰譬作堂室稼穑而蔀而翔而懋而达夫平阳其屯之际乎。畜而不施。以昌厥嗣阜不自秘发鬼神之藏骚雅并鸣。文古而殇。嗟嗟平阳举世重官宦即使君巍爵而崇位珠玉文绮珍食驷马有台楼亭榭孰与发祥广志如二子所哉故明不畜不光。流不塞不长。武功南原草木膴膴蕃蕃岐渭盘焉平阳宅厥土太安人袝之是曰宁所维厥绳武赡哉 

　　【 对山先生倜傥不羁人也今志载祖父皆肮脏具傲骨姜桂固有种哉中描写烨烨有生色】 

　　○监察御史涂君墓碑 

　　李梦阳 
　　新淦县南戒舟至莲花潭舟人指岸西庐曰此涂御史居也予闻之呀然于是登岸造其庐见其子朴而问涂御史葬处朴指曰父葬处隔江五里东乡西廉山是也予望之欷歔巳谓朴曰比黜碑于废寺吴石也曳树墓道刻表表曰戊辰夏余葢罹竖瑾祸云余至京师下诏狱乃涂君业先系狱相见执手问故初瑾以盐货源也因遂厚望巡盐御史货会一御史入货如瑾望而瑾辄拟人人必厚货如望及涂君巡盐还则空手见瑾瑾怒下君狱然犹日望其货来也久之货竟不来瑾愈怒矫诏涂祯打三十棍发肃州卫永远充军君坐掠重寻卒无论识不识见君卒无不嗟叹泪下乃时予尚在狱闻之哽噎者累日食不能下也今大政更新瑾事尽废格不行人士咸彬彬乎进矣无问识不识语及君又无不嗟叹泪下以冤故祯君名字实贤弘治己未进士出知江阴县有卓异绩举天下第一乃于是擢御史云始君下狱江阴人愿厚货入瑾如它御史数塞瑾望解君君不从而朴▲悲酸入骨 
　　则曰父幼时尝读书玉笥山云。笃古持礼。讳弘济者父父也。早亡而朴仲父曰涂兆。善使酒触父。父容之仲父以父之容之也反顾骄纵酒然产不出其手。于是谋手其产日哄父割父不从。会父出。仲父辄自主产割而手其丰父还祖母不平而怒曰。阿兆自主产割而手其丰。盍白族长。父对曰弟寡活不如儿廪生也父有友丘坤者家贫而有子。议聘朴妹矣。未决会坤卒父往吊焉。语坤妻曰吾女心巳许而郎矣勿疑语曰观其死知终始。今岂皎皎之行。为世所敬诵。然▲□□□借朴口形容妙 
　　矫伪盗名。称身没而迹彰者多矣。此非所谓诚之不可掩耶。夫涂君官不过七品。寿仅踰四十。非赫赫久修之夫也。乃今殁。士夫思于朝。乡人德于乡。所县县人思慕而不忘。此岂苟然者耶。然余往在　诏狱。见君日涕泣念母。今母存而君则亡。亡于非命。论者颇疑为善而无报。夫孟子不云夭寿不贰。修身以俟之。诚若云云则颜回王通之伦非哉。 

　　【 无繁言而有余痛当繇笔神之隽】 

　　○明故例授宣武卫指挥使张公墓碑 

　　李梦阳 
　　张公者■〈木巳〉人也名廷恩字世荣号云庄子世居西冈曰张大公者　国初自垦地数千亩大公生钦钦生普普娶于胡以景泰元年八月二日生张公初普为县学生力行有闻于是徙■〈木巳〉之草营居而以垦地之半分其族亡何夫妇连卒时张公十三岁耳奉遗言权厝其父母丧于郭西公既孤微然有姨之夫五咸富盛招之使营生公弗从乃返西冈而居会族有横者欺公少而贫而侵并其垦地之半谋曰渠孤儿耳有言则穽之公闻之怒直于官竟归我田是时张公弱冠耳勃勃英气逼人矣土俗租地亩钱百张公则八十巳而曰吾地亩租五十于是人争来租地无闲者计其入反倍于他由是富盛而张公智负气用才然又施故布衣雄数郡尝如■〈木巳〉还西冈单马袖铁尺望见人聚路塞问之曰有生马啮人公立马上瞪久之下弃马仗铁尺步而前而生马者果奋鬣扬蹄张口来噬公举尺击破其顶毙焉神气自如上马不顾而去地尝水公立主艺稻稻熟水且复至或幸之曰云庄子智乎公令佃人曰稻第堆之田人双其堆多则四之又令曰崇土如堆数公旦往第分其稻堆巳堆则标之帜又令纫其秸囤稻崇土上人众而力齐卒免之水人服其才是岁获稻数千张氏愈富而盛乃于是时大治屋庐于西冈归睢旷斥墟莽薮盗公之室垣堑重邃是故铃柝不设而终其身无伏梁遗缣之警虽德其施者印之心亦势使然耳初公治室造土车百人一车十车一长首止而尾动厥环无端▲使此君理剧定有可观 
　　略如水车戽之义齐而均无忧于惰勤其粜仓谷日入钱缗竟无弗明者或问之曰凡仓谷入记之簿予第令其仆主其出如簿数则巳又令一仆主入缗缗头封识其姓名有弗明责之渠也昔人谓世非乏才。显晦随遇。即有豪雄之伦。使青云是违。骥尾莫附。则桑间止于饿夫。胯下终于寒士。虽肩舆负勇。登坛效能。安所庸哉。夫以张公之智之才之力。使提十万横行匈奴。则长城必屹于塞北。王庭宜绝于漠南。顾殁齿草野。卧烟霞猎鹿豕终焉。悲夫。弘治间输金二百镒助边始授昭勇将军宣武卫指挥使衔虽出入驺拥位势甲于乡人然亦奚益矣今乡党每述其轻财之行曰张公迁其父母葬令狐城始相地地主曰亩四十金公即与四十金既葬构室固墉森森栢松白燕巢其墓庐尝岁凶公粜减其直如稔直或贫不能直约秋成还直秋成或不能还直则约来秋还所直来秋或又不能还直则舍之正德间剿流贼官军过■〈木巳〉公馈之刍五千居无几岁凶公助之赈出粟千巳而岁又凶公又助赈粟千弗给二子自出粟数百继焉公闻之喜曰真吾儿也廵抚官两遣羊酒花红劳公于■〈木巳〉奉　诏建坊于巷闾移文曰仗义竭忠父子同心斯皆其大者如此乃其未试之才深藏之智固有莫之知者正德间恶少有陷公权奸者逮如京公处之裕如竟白还乃窃叹曰先民有言富其怨之薮也岂不信哉予乐施人也乃犹不免于祸罗况它哉况它哉于是鬻远田四千亩于人约三年耕有获还其直复谓二子曰若辈勿忘我志也嘉靖七年饥二子各出粟千二百赈之抚按官以　闻奉　诏各建坊如其父岁再饥弟出粟千抚按官奏　闻自兵马进指挥使服三品服寻以兄捐金五百请授文职行将复沐恩矣至今如公之里门者见表义之坊父子辉映闻以礼让称不以丰财显则公之善巳裕后不可以为世法乎李子曰仁患其弗义。义患其弗勇。勇患其弗智。智患其弗才。今以云庄子所事观之果何若人哉夫丰城之气。非华莫识。荆山之辉。遇和始彰。故平世则雄伏豹隐。乱离则龙翔虎跃。人非尽拙。时有利钝然也。今观云庄子之才智强力。不谓之勇耶。不义耶仁耶。而埋辉草莽。竟不一试于世。此非时使之耶。公以嘉靖三年二月八日卒年七十有五配杨氏淑德懿行无忝内助先公卒子男二长希仁国子生次希义国子生授兵马进指挥使女五长适孙怀经次王洪运次王尚友俱国子生次马敷政县学生次康旵医官孙男四益祚永祚锡祚俱国子生衍祚女五长适刘乔松县学生次　周世子妃次孙灿次王震亨县学生次聘许蘩　周王以姻故又素知公讣闻悼焉遣官如■〈木巳〉祭是年四月十五日葬公令狐 

　　○禹庙碑 

　　李梦阳 
　　李子游于禹庙之台览长河之防孤城古宫平沙四漫遐睇故流北尽碣石九派湮淤云草浩浩于是怆然而悲曰嗟乎予于是知王霸之功也霸之功驩。久之疑。王之功忘。久之思。昔者禹之治水也。导川为陆。易■〈兀臬〉为宁。地以之平。天以之成。去巢就庐。而粒而耕生生至今者固其功也所谓万世永赖者也然问之耕者弗知。粒者弗知。庐者弗知。宁者弗知。陆者弗知。故曰王之功忘。譬之天生。物而物忘之。泳者忘其川。▲发端奇 
　　栖者忘其枝。民者忘其圣人。非忘之也。不知之也。不知自忘。及其菑也号呼而祈恤于是智者则指之所从来庙者兴矣。河盟津东也。蹙旷肆悍。势犹建瓴。堤堰一决。数郡鱼鳖。于是昏垫之民匍匐诣庙稽首号曰王在吾奚溺而防丁堰夫。椿户草门。输筑困苦则又各诣庙稽首号曰王在吾奚役斯所谓思也故不忘不大不思不深深莫如地。大莫如王。天之道也。霸者非不功也。然不能使之不忘。而不能使之不疑。何也不忘者小小则近近则浅浅则疑如秦穆赐食善马肉酒是也夫天下未闻有庙桓文者也故曰予观禹庙而知王霸之功也。或问汤文不庙李子曰圣人各有其至尧仁舜孝禹功汤义文王之忠周公之才孔子之学是也夫功者切乎菑者也大梁以菑故是故独庙禹。是时监察御史澶州王子会按河南登台四顾乃亦怆然而悲曰嗟乎予于是而知功之言征也吾少覌览尝蹑州城。眺沧渤。南目大梁之墟。乃今历三河。揽淮泗。极洪流而尽滔滔使非有神者主之桑而海者久矣尚能粒邪耕邪庐邪能■〈兀臬〉者宁邪川者陆邪嗟乎予于是而知功之言征也。所谓微禹吾其鱼者邪。所谓美哉勤而不德者邪。于是饬所司葺其庙而属李子碑焉王子名溱以嘉靖元年春按河南明年秋代去乃李子则为迎送神词三章俾祭者歌之侑神焉其词曰 
　　天门兮显辟赫赤赤兮云吐窈黄屋兮陆离灵总总兮上下羗若来兮儵不见不见兮奈何望美人兮徒怨苦。横四海兮怒波。 
　　右迎神 
　　絙弦兮镗鼓神不来兮谁怒。执河伯兮显戮。饬阳侯兮清路。灵雨?奄霭兮来至风冷冷兮堂户舞我兮我醑尸既饱兮颜酡惠我人兮乃土乃粒日云暮兮尸奈何 
　　右降神 
　　风九河兮涛暮云曀曀兮昏雨王驾凤兮骖文鱼龙翼翼兮两旟怅佳期兮难屡心有爱兮易离爱君兮思君肴芳兮酒芬。君归来兮庇我民 
　　右送神 

　　【 古文多秀吾于空同有征】 

　　○抚寇碑 

　　王慎中 
　　汀州于闽为要郡上杭汀岩邑也邑溪南之乡崇山造天牙错距跃陇坂缘亘箐簿密绵其民狎为非义狞噬狙攫席衽戈甲御敓无时风气所限非性故然长子育孙生蕃齿盛耳目熟习莫改厥德少视其壮壮视其老遵危豆幽乃为盗薮厥有治者不揆其性不闵其习盗视彼民忿犷堲凶攻击刬锄如农疾莠惟惧不残民不见德又弗儆威既狃于习且偷其生鸱张螳怒攘奋踉蹡吏既雠民。民亦毒吏。雠毒两积。交不得巳。于是溪南之民恶声胶固历弥年所湔涤无繇岂不悲哉嘉靖癸卯之岁郡丞缪候宗尧移摄邑事闻而叹曰安有为吏而民寔雠。在邑所治。处溪之南而视若异壤。民之不义。惟为吏者之责。吾将为溪南之民湔涤恶声登济维新偕之大道发教布令开以诚心民闻不疑选日戒徒往莅其乡而教谕梁君彦锦寔赞缪侯之计而决其行乃与训导郏君夔率学宫弟子丘道冲道南李如珠赖荣先从焉戎器不除卒旅不具雍雍翼翼冠葢斯戾魁首丑党部勒有次稽首马前爰崩厥角扶旄提倪观于道周欢喜歌呼激越林莽昔为魁首今为长正昔为丑党今为编氓刮瘢洗瘃复还骨肉揆雾掀曀再覩白日民视缪侯如出子寄孥久离乳哺一旦还归婉恋膝下始识慈母民视梁君如騃童骄孺未识衣冠骤谒师傅拱揖步趣盻顾惊喜吏既诚民民亦怀吏周行疆畎考阅壁垒曰险尔平曰翳尔辟曰莱尔易乃犒牛酒乃给耒耜乃分麻缕乃置门塾男耘女织各得其业户诵家吟知慕为士向之盗名弃去如脱溪南山川▲畵出慈母良师 
　　出垢遗浊光色发杨。苍苍濯濯。呜呼是溪南也在昔若彼在今若此乌覩所谓习哉吏不能以诚抚民而惟顽之疾民之不得其性者可胜道耶梁君今为泉州南安令以缪侯抚寇之迹告予曰愿有记予不识缪侯而知梁君之言可信故特书之贻上杭之民使勒之石以昭不忘 

　　【 典雅尊严】 

　　○特进光禄大夫左柱国少师兼太子太师吏部尚书华葢殿大学士赠太保杨文忠公神道碑 

　　赵贞吉 
　　惟皇天笃我　明之佑。间出哲臣。为　社稷隶。二百年间如仁和于公。暨新都杨公。乘所遇时。力于隶事。最着矣。葢正统己巳土木北狩。正德辛巳威武南征。陨空沉陆。变起非常。非有握补天之器。挟移斗之能。安敢授手其间哉。传曰仲之生为齐也。仲在则齐存矣。往事二际。　社稷之计。赖二公居多。安可忘耶。于▲开局恢宏 
　　公巳表于　宪皇之世杨公之殁久矣顷者恭遇我皇上奉我　世宗皇帝遗诏复公之官加赠太保谥文忠荫一孙为尚宝司丞一孙入监遣官祭葬　恩数备至呜呼休哉不忘臣下之劳其　国家有道灵长之福乎于是始皆谈诵公行事矣杨氏宗荫改窆墓祠而祀之以碑辞属予噫公希世之英也予兹之论岂敢苟耶公事业详具家传谨掇其大者以引士评之先导可乎公名廷和字介夫系出湖广之麻城五世祖世贤避乱入蜀居新都父春湖广提学佥事母叶氏以天顺己卯九月十九日生公幼以奇颖举于乡少年读中秘书才器恢廓乡先达司马余肃敏夙重之归老之日独持大明律与别曰介夫当相天下为我熟此以助他日谋断若居馆三十年修文讲读声誉茂籍时辈视之巳若麟角凤毛然久之以正德丁卯自南户部尚书同长沙李公办阁事是时孽珰之焰毒蒸寰宇数年内骇奔未息南平北讨政府嚣欱而长沙亦倦念去欲令公代巳也尝语人曰吾于文翰有一日之长。若经济事须归介夫。夫余公识公于早岁李相察公于同事非杨氏之鲍叔哉壬申冬李去公始独任时公丁忧朝议夺情疏亟上议得寝惟令抚按官与坐守长随刻服制日促上道此起用辅臣之异数也噫公再进而时事益难为矣　毅皇帝匹马捶居庸关。踰上谷。入云中。望猎阴山。旋以威武南下。则　五位虚拱。将踰岁矣。嗟嗟自宸濠播乱。讹言载路。包藏祸心者可尽防御。人心将涣。大势将倾。仕者咏同车之招。居者怀恤纬之忧。此何景耶。公血诚只影。周旋其间。远奉　纶音。近承　慈旨。大合众谋。小事独断。竟俾边无鸣镝。衢寡惊柝。安平且泰。俟　上之回。呜呼可不谓公劳巳乎。　大驾至自通州。事势愈急。四家锐卒。环布萧密。枭獍在侧。磨牙舕舌。倘机事有一发之颣。则祸不测可忍言耶。鸣呼危哉。公外示安徐。密祈　内旨。许其从事。始以一刺绐彬入贺兽吻缚之。按柙虎之机。此萧张擒信之智也。旋以便赏犒思归官卒。令扫迹出关。成逐羊之势。此周勃收军之勇也军收而司农之印可不倒矣信擒而堳邬之脐可不焚矣呜呼可不谓公功巳乎。然后清　宫警道。迎　真主开明堂而治之。布　明诏与天下更始。而天下大定矣。呜呼可不谓公忠巳乎当是时公之勋名著矣风烈高矣将造物者亦忌公耶　尊亲议起而事之大难处者亦随至矣遂以癸未冬去位葢公去而时事日异矣闻长老云公始定策迎　立之际亦援往代母子故事以动　宫陛矣葢以安社稷为急不恤其它也逮诏中外　上于时无难焉遂行之耳心岂有他哉四子起而持之是矣苐无肯谅公之心耳公可辩耶公尝叹曰众尤交责吾何迯哉义之尤我命也。人之尤我遇也。事之尤我时也。吾惟有去巳耳。夫以公之圆机达识岂不知诏者上之令也不便虽不易之孰御特以处君父骨肉情礼之间身任　两宫之责岂敢操一切径情之说乎必推心絜度剂量而调适之以和无体之至礼保忘名之完名俟　泰陵扫宫役作而徐图其后岂必尽晚哉然欲即以回执礼正名之论则势不可也岂非命哉公之决于去以免义我尤也以此夫往在汉廷博议是者不以加秩负者不以夺糈据经研义非击搏之司是当求裁无灭异之厉四子之于公奚为异是乎岂非遇哉公之决于去以免人我尤也以此世复有不齐之论出于意见之偏锢于习闻之久附声和响龃龉实繁徒致　圣主怀怒疑有讽嗾罪且不测岂非流俗未易卒变时固然哉公之决于去以免事我尤也以此夫以公之功劳靖忠。而博此三去。惴惴焉惧补过之无地也。人臣之道岂易尽哉。悲夫易曰王臣蹇蹇匪躬之故诗曰我思古人俾无尤兮殆公之谓也夫君子曰去易事也而公之去则天下惜之者为大业之未终也然　圣皇念公则未尝巳也何则汉宣偶一思故剑。而左右测其意。在于俪微。我　世皇亦数起用旧臣。而因识　皇心之默存于定策。岂不然耶。故十年之内　九重怀邻意切矣。然环诏虽勤而肤効未奏也。假令公垂老尚在。则皇慈岂忍俾终于弃捐乎。应知佩可宵还。剑当昼合矣。惜乎天之靳之也。恭惟我　皇上知　世皇之意也改元之初一洗释之嘉劳悯忠以慰仁人志士之心劝忠臣孝子于来裔猗乎　盛德曷以加哉往者夺门辈争甚于公之谴。乃　英皇独难之。争者曰不如是则今日举无名而于公歼焉。时惟　宪皇帝知英皇帝之意也。则改元初亦为先雪而嘉劳悯忠。于公复完二公力于公家。其忠同。其受报亦类。顾不异哉。乃若我　二圣之心则如天之覆也如地之载也如日月之照也穷劫赞颂不能尽矣傅公幼读书日以卷计长于学无不贯惟以资经济故于当代典章条格人才政迹边防阨塞军伍钱役丛琐远迩心计耳濡如身亲周旋而抵掌可述酬答机务之际殆裕▲始终以□公并论 
　　如也张永以东敞功乞封巳持　内旨引内官刘马儿例要公公曰刘以功封其族人非封自身也事载岳公类博稿中取示之乃巳其谈笑解纷易易如此而不知由于宿昔之精博也至当大事智勇奋溢临九死而不回此则非人易及亦非可易测者矣初辍草威武敕巳滨死逮　嗣君未至承　制专断者廿七日驾抑奸雄如泰如琼稍疏皆足以死　新诏裁革人数十四万八千七百余岁省太仓粟一百五十三万余怨者汹汹谣曰终日想想出一张杀人榜于▲学问之功 
　　是公出入护以卫士益岌岌邻死矣然而不死也者才也亦忠也有默相也者耳论者谓公委任半于古人而功勋倍之往代以负荷危艰名世者皆当出公下信矣独公阁僚广东梁公之论尤确梁公曰天生斯人以了今日之事大匠之任不可代也于是虚阁中首席俟公起复至而居之斯则公未卒而论巳定如此故公少时尝梦天门开遥瞻棹楔曰际昌时而公显其老也复梦天门开有二旛导公冉冉以去而□□□□□人□间气而生者耶公在位一辞伯爵及太师太傅三辞锦衣卫千户荫再辞文职四品世袭荫居家俭素食不兼味衣　命服外皆布素子弟科第相望不以为善曰此末事也谨言行修身齐家斯人道之大者幼不好弄比老而声伎不一至于前位极人臣而居处同于寒素顾济物之心则拳拳无时巳也公生多宦游每归则为乡人建一惠局初通水利灌涸田万顷乡人德之号为学士堰次建坊牌费修县城城成贼至救生命以万计次置义田于城西北以赡族人葢三归而修创利物业三焉公之加意人间世何如哉若他言行之详当有如王岩叟马永卿辈书之今未易举也公上三世皆赠如官元配黄氏赠一品夫人生子慎正德辛未科及第第一继室喻氏内江人封一品夫人无出侧室蒋氏封孺人生子惇兵部主事恒中书舍人先公卒忱举人女二长嫁修撰余承勋次嫁举人刘大昌孙男十人同仁宁仁生员志仁湖广都司经历其仁荫生斯仁生员有仁举人兴仁指挥同知右仁尚宝司司丞资仁力仁公以嘉靖己丑六月二十一日卒于正寝□时慎以议礼谪戍永昌以抚臣议奏许一奔丧巳而惇忱亡而诸孙幼公处浅土者四十年纪纲家务以付慎继室黄氏云氏遂宁黄尚书第三女有才志几几杨氏婴曰矣亦天以报公勤劳王家也嗟乎宣孟之仁。成季之勋。天之所以报公者岂有既哉。贞吉曰惜乎余言也陋不能为公重聊持论以后之贤者耳因忆年二十时以诸生谒公公器之去四十五年得矢公荐藻之辞俯仰人代伤慨悲歌为之■〈口欷〉嘘辞曰坎坎击鼓导江之浦云顶山前鹤化仙鹤鸣垒畔云行雨聊骋目兮四顾望夫君兮容与九嶷云凈喜回峰。三峡涛平愁枉渚。愁莫愁兮夜未央思莫思兮东方曙衡门空闭锁松筠水远山长会能取跂灵驾兮未来。悄娟娟而延伫。 
　　右迎神之曲 
　　击鼓其镗凤山之傍松鸣风兮声琳琅葭涴月兮容苍苍眇一夕兮千生睹君子之辉光琴瑟齐御千徽张妙舞并奏进乐方。乐莫乐兮兼相忘。醉莫醉兮无何乡。天庭忽有■〈雨上只下〉华飞。薪传火兮灯光光。俨云屏兮羽葢顾形骸兮难将 
　　右侑神之曲 
　　击鼓其嘈金沙之郊云溟溟兮水滔滔啸于岫兮鸣于皋君乘舫耶乘屩。石啮月兮山嵪掀髯扼腕谈何高登楼慷慨意初消。喜相逢兮云中箫。愁相追兮涧中涛。百年欢会在今朝君不留兮我心劳忽空明兮澹足。蹇独立兮逍遥。 
　　右送神之曲 

　　【 摅幽振响卓然有建于今古之闻非徒以肖貌为工】 

　　○阅视靖州碑文 

　　陈　束 
　　大明之化昭洽无外惟靖故夜郎殊■〈阝耴〉既庶既富并于中州承平以来视为夷鄙命吏不之法号鲜暨卒惰而骄时时煽起昨年偏帅恣睢至击其州守时重函容罔置唇口或曰治之色怒语难养疽不剸遂此傲顽嘉靖十六年丁酉　天子登用旧德起大中丞顾公于留都俾镇全楚是夏至鄂秋发岳长沙间省从劳躬遍历荒野环大湖以行越明年仲春十四日戊午始由武冈入靖至则喟然曰美哉提疆惟我遐遗有民匪民寔遐明日庚申释菜孔子庙序诸生于两阶考德陈谊咨文献之遗余镜声猷之所起巳乃谒宋了翁祠宇低回四顾欷吁叹息焉是日也进青衿之士登于乡校者二十有几人明日辛酉檄诸边将士乃大阅武于西郊先是阴曀累日霅然阳开螭虎之士奋鹰扬之气倍营列阵张鱼鸟合变缟甲玄旗朗耀川甸为之角戏陈射愽极庶能万旅怫■〈忄胃〉争先赴命然后援桴明誓比厥负胜赏罚以时士百其竞既罢黄发耆老凡若而人携杖扶幼俨然进曰惟靖逖于中土三事大夫苗□我民目不睹中丞旗鼓之节于今六十有八年惟公幸哀怜哉煦我腹我公曰嗟嗟乃疾乃苦惟余之辜余敢自爱以烦吾民乃采群议纳之夷轨谓参议问之惟食欲备。其勤储偫而多委积。母阙于粮。俾呼庚癸。谓佥事朿往事漫漫。尔言勿庸。酿兹怼凶。余今尔从。元罪既死。殛其遗魁。与之更始。惟兹守令。黩于货贿。为吾民病。解去龟组。勿留于境。熟弊孰利。惟尔之计。谓参将章女令于躬。下乃视效。母歉于巳。而贷厥部校。我闻戍卒。无居无处。僦庐寄食。渎乱男女。速发公家钱为营百堵。俾安即于兹土。谓守备桂往者主禆两将。同居一城令号不行。惟靖险害。乃在五开。是诸蛮之咽咳。其掣甲士千人以往。尔宫尔饩。乃留于行。谓通道令童正吏贪残之故。州无留员。女即摄视州事以待来者。事如律令。母惮于掾而蹈其成。于是章程肆颁德威两懋除旧布新民乃闿泽愎戾斯顺悂蒙乃识回面向心遐迩变革日在庚午公遂启行郎吏将士咨嗟太息惟公远来。匪夷图之。惟公遄往。匪夷留之。乃共立表石。 

　　明文霱卷之十三







●明文霱卷之八 

　　武林刘士鏻羽石父评选 

　　序八 
　　记一 

　　◆序八 

　　奉寿许石城太夫人八十序 
　　姚母六十诗序 
　　邢母朱太恭人序 
　　许母张太孺人序 
　　寿李于鳞太夫人序 
　　寿史母序 
　　张母八十序 
　　王孟夙母魏孺人六十序 
　　吴母汪孺人寿序 
　　程母汪孺人寿序 
　　祝何太君八十寿序 
　　方母八十序 

　　○奉寿许石城太夫人八十序 

　　何良俊 
　　予友许石城先生葢有寿母云石城官南京尚宝司卿辄弃去曰吾有母年渐高矣不能养即使新妇辈治甘旨或不谨其中裙厕褕令他辈浣治其人少有訾沮不顺适皆伤太夫人心政使吾母寿百岁。人子一日不废养。亦二十年耳。吾龌龊利升斗奉禄。何谓哉。先生归又三年太夫人年巳八十适东海何良俊承乏南京翰林院孔目先生之弟子若干人诣良俊所乞一言为太夫人寿良俊曰石城何谓哉方石城去官时予家居闻当事有不乐石城者被以浮议遂不起良俊观近代人有两等。其一强直有口。喜谈说当代。稍不合即肆意刺讥。其言亦便巧易售。一时人品高下。视以为升沉。虽贵势人犹惮畏之。如茹物不下须吐去耳。其一自度不能加人。遂甘心下之。媕妸琐尾。仅如妇寺。苟于得车。不论所餂。故当路亦喜为推毂。予观石城无是二者其曷能处今之世哉石城葢愿悫人予方冠即与石城交尝升堂拜亲故得识其尊君摄泉公且知太夫人贤摄泉公亦愿悫人然不胶滞雅有风度审音识曲善为乐方性好登览或时情与境会即口占为小诗摄泉公同时留都有两先生曰大司冠东桥顾公太仆卿石亭陈公与摄泉公友二先生以文章名海内南中士苟游心艺文者每至留都首谒二先生退必见公公又喜客乐与四方贤俊通好故常下榻以待前所谓首□二先生退必见公者予尝数造公见客尝满□□泉公与石城出侍客相与论说古今评校当代文章士得失从晨起至夕初不内顾而中厨治肴蔌供具每视客高下以为隆杀皆精腆予以是知太夫人贤故石城名德渐升遂举会试第一历选部正郎陶铸天下荐绅士出以宪臣董学政入为名卿所在有声绩人以为本之皆摄泉与太夫人贤也方石城去官时至今留都人犹传太夫人语太夫人曰自吾归许氏。见汝家世素清白。汝父敦尚风义。不屑屑重财货。汝又数从长者游。得闻前辈节槩。或庶几必不为苟且一切之行。但汝叨　朝廷名爵至重。今未有尺寸报塞。即退处里巷。汝何以称焉。然吾意使汝立　朝处官。果能不恤私。不顾毁誉得失。不仗贵势。必欲与　朝廷长厚风俗。荐进善类。使百司得职。吾虽躬自执勤。与婢使杂作。吾犹不悔。苟汝但利奉禄。守廉隅。修名广交。旦夕冀得一迁转。沾沾自喜。若流俗人所为。其于去就。无益于数。则不若朝暮在吾膝前。持一杯羮进吾。得子母相保者善也。留都人以为太夫人之见若此其于贵贱富贫葢旦暮视之也故宜太夫人寿予以为▲绝处逢生 
　　非独太夫人贤也向使石城家居时或有毫发濡忍不自快则太夫人必不乐今太夫人乐予以是知石城于贵贱贫富葢亦若旦暮视之也然予自到留都来见石城常谢客不时出行予以为石城于荣辱是非之际尚犹有封昔潘安仁赋闲居以膝下色养为拙者之政其序洛阳之胜甚辨既而曰太夫人御板舆升轾轩远览王畿近周家园予每读其文洒然乐之以为安仁葢最善奉母者也今石城不时出行。无乃所谓入而更藏者耶。仲尼曰无出而阳。无入而藏。▲□转入□题 
　　故吾愿石城之鞭其后也。且金陵近境若牛头摄山诸峯□远则三茅山古称多仙灵窟宅安知不有女偊容城之辈往来其中石城尝试往来求焉尚庶几遇之或者得圣人之道以进太夫人则太大人长生之算自今日方始八十岁当一筹耳安能块然处寰中守□人细故哉。石城倘有意焉予即为君设驾矣 

　　【 □宕□□不假断飙激浪而演迤纡絗尽成波文绮谷】 

　　○姚母六十诗序 

　　王维桢 
　　侍御姚子一日过予舍予坐姚子姚子从容问予曰夫诗者何也曰志也言之而动人之志者也言喜则跃言怒则愤言美则改容言苦则口咨鼻酸不能巳巳故曰诗可以兴又曰序者何也夫序理也诸家语各自出犂然杂置序者整齐之约繁总要明其旨归诗三百篇得卜氏序之三百篇一轨也姚子蹶然起坐再拜致词曰昔在丁未母游年六十诸与孤交者居多才士皆为母诗之顾独序无今先生曰序理也愿有以理之姚子即持诗观予尽读之则口咨鼻酸不能巳巳夫母年六十也葢苦哉六十春秋者云游当与其君子姚贡士背也纔二十九岁耳侍御君兄弟皆幼而又无厚产游伤之绝乃苏巳奋曰吾且振姚氏后竟不令逝者灭无闻乃力自作家给费视诸子独侍御君异督令学举子业及岁甲辰予举侍御君为进士母游业年五十七矣昼不踰阈夜不休绩葢五十七年如一日也苦哉苦哉凡此皆具在诗中足动人而侍御言尤悉焉王子曰予感姚母事乃因稽古人之迹而明其志云昔豫让尝事智伯氏矣智伯亡让为报仇毁形变声卒与同亡乃巳此非谓贞士奇节耶程婴为赵朔客则朔其主也下宫之难婴不能与乃抱孤儿匿山中何其怯也其后赵孤长复为赵氏立后乃知婴弗与者审所重在此也设婴与下宫。则赵孤绝。即博虗声奚益哉。让所为必亡者。智氏无后。图所为报智氏者不得。一亡足偿之矣。故让为必亡者非独勇也无地也婴弗亡者非独怯也欲有所立之也夫臣事主妻事夫其义何异哉姚贡士卒游第痛甚不与俱竟能成侍御君振姚氏后令贡士名扬则程婴之志丈夫之概也顾今诗中则莫有发此者予故征取与比类焉今士谈奇慕节者曰吾诚不爱吾身。遂径往不顾。卒或颠踣自陨。尺寸未竖。此匹夫匹妇决一朝之愤自填沟渎者为耳。于视姚母不可同日论矣。夫爱生与轻生殊途。然皆非也。苟得所处则皆是也。若姚母者以太史公法论之。得称曰是。然其识深远矣。 

　　【 先生文多整暇此更高劲严峭名论不磨】 

　　○邢母朱太恭人序 

　　李攀龙 
　　人勿论不得其父母即得其父母非久也无以子也太恭人之有以子也程番公以良二千石出守程番长官咸用命称共理之臣上以赞　朝廷柔远能迩下以和锥结侏离之俗以息恩绥祉植本立慈孰使太恭人有今日者非程番公乎太恭人之有以子也且二十年也勿论不得于所为舅姑即得于所舅姑非久也无以妇也太恭人之有以妇也巩昌公为郡理官治陇以西狱治也按部使者檄而治河以西之▲奇峰突起 
　　狱逖矣羌胡杂治之治也所尝平反至生祠诸郡中比子冯野王之为人肃肃在堂雍雍在阃作邦作对以迓程番公无违之命以正抱哺并倨之风孰使太恭人有今日者非巩昌公乎勿论不得于其君子即得于其君子非久也无以为家也太恭人之有以为家也则赠中丞公者业巳游诸国中矣太恭人则曰君弱冠握手天下士非慷慨慕义以托于长者斯士必以齿易之士以齿易之斯三损日至。三损日至终无成名矣。既年公葢俨然若出于世家公卿之冑也褒然又若在偕计中不得于宗伯之荐列也而士无敢以齿易之矣外有伐木和平之友斯内有鸡鸣静好之妇刑于寡妻庇其伉俪孰使太恭人有今日者非赠中丞公乎太恭人之有以妇与有以为家也且二十年也可以无得于其父母若所为舅姑与所为家也不可以无得于其子即得于其子非久无以毋也太恭人之有以毋也中丞公之为诸生则谓之曰何以异尔父之为国子慷慨慕义以托于长者士不得以齿易之也及以进士为真定尹又谓之曰何以毕尔外王父为程番哉裁守就令裁夷就华以我自视以尔视民无不得也以真定尹为御史又谓之曰父母之不得则师法之师法之不得则弹压之过此攘臂而仍之不可知巳公既为御史按部畿内庚戌之役即斥堠无不至刍荛无不具也以御史为廷尉又谓之曰何以异尔王父为巩昌理时郡理官所为当御史台当也御史台所为当廷尉当也公在廷尉无论丞相九卿凡莅二都文无害矣今之中丞以督部刺史在外为台主者不下数十人其内领御史受公卿章奏以贰大夫者纔一二人耳终不遗力而让位矣公三年于此即　天子威重之臣也太恭人不知也所知者中丞公为诸生无以异于赠君之游国子中为真定无以异于外王父之为程番守为御史廷尉无以异于王父之为巩昌理官时耳士无废业虽劳而善心生焉邑不以为令毋得以为子乎即使御史廷尉不当太恭人意恐不能从中丞公毕正腊也又孰使太恭人有今日者非中丞公乎太恭人之得其子以毋也又且四十年也二十年程番之子。又二十年巩昌之妇。而赠中丞之妻。又四十年中丞之母。太恭人八十年于此其在巩昌公家无以异程番公家其视中丞公无以异赠中丞公故其于八十犹掇之也然而不得于其父母舅姑若其君子与子而不可不得于今日也　圣天子四十年于此矣勿论太恭人免于葛儡仳离之难即使中丞公值更张之运急绝无施又不则在忌讳之朝膏泽不下又不则处滋彰之世好生未洽何以一令长擢御史迁廷尉以及中丞无患也向使中丞公有一日之患以为太恭人忧其以八十年于此者何可知哉　圣天子四十年于此。即太恭人八十年于此。尧舜在位。民不夭札。是予所谓不得于父母舅姑若其君子与子而不可不得于今日者也母家在昌邑邑令陈希南氏为予言母如此程番公名琎巩昌公名瓘赠中丞公名时举中丞公名尚简因以见昌邑多君子矣 

　　【 十乘蟠胸五山戴首出其掌跖可使泰华首山蹋离为二】 

　　○许母张太孺人序 

　　李攀龙 
　　余弱冠时吾党士葢多从殿卿游矣则殿卿乃三顾余庐中信宿与言天下事握手不置也吾党士至相谓曰久不见殿卿何至与李生友哉李生狂生也人皆以余为狂生葢殿卿谓余非狂生云余与殿卿读书负郭穷巷不能视家生产落落羁身乡挍内占毕业为之俊杰相命以好古多所传外家之语慕左氏司马子长文辞与世枘凿不相入日月省试有司伎不能称既禀室家嗷嗷视一弟子员如匏瓜矣余复▲千古有两快事对得意之古书与不得意之穷交也有心哉 
　　每过殿卿即纵酒谈笑上嘉版筑屠钓之遇下及射钩赎骖之役苟富贵无相忘也仰屋窃叹重悲昔人盛年功名扼腕之间无不志在千里计未使吾党知也太孺人从旁观之乃亟为殿卿言向从儿游者无豪易高也此人亦孤贫泥淖中意若扬去才乃太常儿急之勿失此人哉彼不知李生。奚为知若也。殿卿亦言陆沈于俗使无皭皭之行遘会崛起泽大流施而人莫知我所为生不及儿。明精渊识矫矫逸气巍如泰山不可动活如百川不可御儿不及生也。太孺▲恍惚欲覩 
　　人中岁寡居日夜竢一子有建立时俨无愉色即从游士数来殿卿又往往辍牍迎之终日不得下帷诵太孺人始犹对客佯为呵责殿卿者久之从游士复不谢绝太孺人则扃钥持门户盛气厉辞鞅鞅去诸子矣以故殿卿无择交向令穷困时有所失私昵乃今何能不惫精神降体貌以事未尝知巳者对坐以目无可与语彼我扞蔽动及贿食田舍琐尾鄙倍盈耳黾勉答问一言不相应即忸怩作尘状以恫衷疑我稍厌复谓无故人情引衣起走恶声载路是不以忧太孺人乎余往过殿卿则鞅鞅去者瞰余又相谓太孺人顾奈何内狂生也。余尚记忆殿卿自肥子来持进不满千钱太孺人命给予夜读值膏数升遗之余至今耿耿东壁余光念哀王孙而进食意无巳时又殿卿于我无论沬湿相昫濡即上书张中丞府中相推第身自贱士乃手援我殿卿岂自知后时乃至今也太孺人虽年八十乎然殿卿巳着国士名大锡母矣即有忧生之嗟惧不先鼎食尔太孺人于余有知兴之感在殿卿顾久下人哉时又何可为也余犹及复儿孩提时薛家妇抱子矣襁褓相籍太孺人抚育三世而处其慈又皆秀发孺慕悦人志意斯称吉祥善事乎 

　　【 将贫交母□庭除慰籍私情写得烨烨如生宛然龙门再来】 

　　○寿李于鳞太夫人序 

　　王世贞 
　　历下有李生者治毛氏诗释褐尚书刑部郎李生能为古文辞奇士也与予好至燕间语及巳曩所以贫状与太夫人事未尝不簌簌涕下也李生之言曰某也九岁而背先君子二弟方呱呱葢是时先君子先巳娶有子云太夫人为后室而祖母杨老而昵前子愳某辈长产当瓜分以薄而觊我太夫人之易向也我太夫人日夜抱诸孤泣曰天乎吾乃爱旦夕命哉即二三子之胥颠踬无以报地下于是自誓洁朿不一问户外事而侍祖母杨益共谨如新妇时葢八年杨圽而前子以眤故稍荡其业益恨有某辈也太夫人重叹泣曰天乎其终忍绝李氏哉乃废箸出僦金田可粥者二十租踰年仅十租而又坐贷息故废箸徙僦学旁舍贫益甚于是某渐长稍稍取遗书读之太夫人工力作女红絣澼浣二弱弟则为人佣保给之葢母子更命并日食也日予谬从有司荐乙巳之岁请告归故里中具冠服率二弟拜堂下置酒愿得奉顷刻欢太夫人顾愀然不乐罢酒久之乃念二君子与贫时尔予问李生言而悲之且私以识太夫人砺节和行顺拂而甘苦有丈夫气焉亡何生复来谓予曰太夫人今五十而加七诞辰近矣某谓鲜所当意者而得子之一言为寿何如予曰子之寿太夫人也将盛冠服邪曰然致水陆旨甘修髓邪曰然办服饰率若妇暨二弟诸孙列前后邪曰然然则太夫人亦若乙巳之愀然者尔李生色恐不复对曰毋恐也子曩昔第而归。他亡自树见。太夫人愳子之沃而志瘠也。佚易思也故戚夫谓为子戚耳子距今服官。恪砥行谊。而博古善文辞。修先君子业而廓大之。太夫人庸戚邪。且太夫人贤者也其不以人情病人理固矣于是李生色少解而予又前告之曰未既也子盍益勉焉子之造与太夫人之寿。日进高明融显。海内称李母与孟母并。毋论河东氏焉。予岁得文寿之不然而子官且更高产更厚岁时伏腊穷数道力考钟鼓纡玉曳紫县官俯谒如家人礼为寿而太夫人愀然自若也子以为孝乎哉李生悚然起拜归而语太夫人太夫人曰善 

　　【 委宛笃至态度翩跹】 

　　○寿史母序 

　　徐渭 
　　予尝论水于客孰难易客曰溪涧难河海易何居客曰溪涧之水束以两厓齿以白石广不踰丈深不满尺鲋不得掉跋者惟蛭河海则不然际天极地出日入月万宝瓌瑰虬蛟等蠛取者无穷用亦不竭由斯言之宁不溪涧难而河海易耶予曰是则然矣当夫震风鼓天。秋潦不止。一蚁穿穴。百堤为毁。泛泥汨沙。旬昼未泚。冯夷阳侯。袖手莫计。而溪与涧也。澄湛细流。朗昭玄晳。规矩尺寸。易为小饬。即有微摇。旋起旋息。当此之时。水之难也。属之溪涧乎。抑属之河海乎。其在人也亦然。故卜子夏田子方鲁仲连诸人取于世也少故自守也恒有余故鲜所疵颣孟尝春申平原信陵用于物也弘故其于检也常若有所不及苟及焉则非情矣故人得而指其瑕其于女子妇人也亦然。故陶侃之母贫约无他营也截发剉藁以易其供以给其秣茹蘗食荼事非有多于训其子也故曰易把寡妇清之以一嫠也而驭万镒奴千指乃无有溢德致礼万乘故曰难其在今也亦然。史恭人之偶▲步步生莲 
　　少卿公也少卿之绩比隆四君宜其溢且瑕也而恭人居其内天下之贤少卿自存至亡无或异口其勖孤之遗久而后司隶于朝也恭人居其上天下之贤司隶自髫至冑无或异口故史氏之先贞女称烈犹涧之有沚也故曰易也恭人检约而无溢德犹海之绝澜也故曰难也其于寿也亦然他人寡应而虑省皓首也而耳与目犹聪明。手足无所苦。易也。恭人日酬百月酬千岁酬者千而十今年若干矣而犹耳目聪明。手足无所苦。难也。难固足贺也亦因是以知其长也。 

　　【 砰渹漰湃中仍自潆洄澜漪此之为难】 

　　○张母八十序 

　　徐渭 
　　始吾与子锡子文辈居相近也子锡伯兄将军曰子仪者暨两弟并来就与家塾稍后而子锡子文乃与予同挟策而翔并髫也两家兄弟无一日不三四至竹马裲裆一趋而到门葢自屋畔庵左抵卫署右衢数百步间风尘缕缕昏一巷皆吾数童子所蹴踏也而予与二张即髫占对属文稍稍惊座客名一时娱起郡中而太君者与其太公并拊而怜爱之至则啖以粔籹餦餭或出果饵入袖中戏剧而蓬垢则为栉沐绽则为针纫澣熨不惮细琐而阀固将军也备戎物或弄剑槊拾而引弓相与牵枥马不辔而驰且射卫墀道中超台级至堕跌损坏而母终爱之不色愠亦不甚禁诟两儿子意若期以阔远不屑屑事儿女束箝者数十年来二张者薄俗学为诗人四方知之宾至盈座吟啸酒盏间无虚夜而予顾逡巡庠序中庶几一飞而屡坠既乃触网罟谢去其巾衫益一意于颓放时时复从二张游而太君益为治俎脯酿黍秫教饬诸妇毋违夫子意人或问之太君曰顾人家于人伦天理中。无大亏欠耳。至富贵会有尽时。两儿子若其交侪辈中所驰。宜不与彼较短长也。噫鸣鸠称君子之寿不以其用心专一耶太君数十年中视其子与吾辈如一日予与吾辈所履有不同而太君者自小时啖果饵以来至今为治俎脯之日无不同故太君者当其被戴笄珥则女妇俦也及问其中则鸣鸠之君子意者其莫过矣此不可以卜太君之不短耶及是太君年八十矣交太君之子辈今　操笔以颂某唯唯巳则颂曰某诚自弃。不能如淮阴钓徒。持千金以报漂母饭。天如有意于吾辈。其令吾辈更颂太君。如今日者四十年。以少报太君啖果饵治俎脯与酿之德也。 

　　【 墨质坚古艳而能幽】 

　　○王孟夙母魏孺人六十序 

　　归子慕 
　　礼之行也。必本于情。情生而文生。文生而礼成。不本于情徒举故事驱一世之人以虚文为不得巳君子伤之夫人之于子慕表姊也然而子慕之生也三十有五年矣未尝一见姊姊之夫子为先达历郎署为郡守归于乡里比其谢世也犹未知其须眉相貌之何似然则与行道之人奚以异虽然子慕之得交于夫人之子孟夙则有年矣久而益亲子慕终不以姊为问而孟夙之执甥礼愈恭子慕常有踧踖不自安之意夫与人为甥舅。至欲以舅自处。而踧踖不自安。知有友不知有姊其于友谊为无失矣而于姊不免于薄昆弟也。朋友之交也。举其一废其一。岂所谓并行而不悖者哉。岁之丁酉夫人春秋六十子慕始得奉觞为夫人寿历阶逡廵却立者再私念曰今日之为寿也。而以姊之故也。于情微。今日之为寿也。而以朋友之母也。于情笃。从姊乎。从朋友之母乎。曰从朋友之母又念曰今日之为寿也。而徒以朋友之母也。夫人未必引而进之。今日之为寿也。而以姊之故也。▲□礼之□可与□礼 
　　因得以觌夫人之貌。从姊乎。从朋友之母乎。曰从姊于是以兄弟之礼见君子谓是举也贤贤而亲亲。本于情。合于礼。异乎世之为寿者矣。 

　　【 以义起礼以情生文居然名通】 

　　○吴母汪孺人寿序 

　　利瓦伊桢 
　　余渡淮而南诵新安吴氏五凤者时时在耳五凤于余无素而所知交每值其家庆事则欣然道之五凤母汪孺人初度从子汪惇性为余同榜立伯比部从孙属余修祝者之辞巳而余友潘景升樨恭复来言不腆兄弟皆有父大耋五凤征文为寿无言不雠必使君之言可以美报葢孺人君子中书公举六子命之以凤长者蚤世人因称五凤云则请以五凤寿古人有言凤生五雏长于南郭君子康宁身悦荣乐焉有子荣乐而不以奉母者乎可以寿矣神鸟五色凤凰为主集于王谷使君得所焉有福其君而其亲不同焉皆得者乎可以寿矣凤不食生虫不履生草至德之世不刳胎剖卵则至上则天枢得鹑火明雷霆不作下则鸟不獝草木不摇无水旱昆虫之灾无凶饥妖孽之疾其为瑞也大矣焉有为世瑞而亲不为人瑞者可以寿矣凤凰秋秋其声若箫乐帝之心采嶰谷之竹制管以听凤鸣为六律六吕奏六英则凤鼓翼舞箫韶九成则凤来仪何以故和故也焉有心和气和形和而亲心不底豫者乎可以寿矣非梧桐不集而又琼枝百仞以为栖非醴泉不饮非竹实不食而又璆琳琅玕以为实食有质饮有仪游必择所饥不妄下焉有善自养而母不就养无方者乎可以寿矣且非直其子也孺人固自有之耉造德不降我则鸣鸟不闻矧曰其有能格轩辕之丘丹穴之山广都之野旃涂轩渠之邦荒远不可究诘至于泽至于门至于庭巢阿阁而讙树留以司晨德弥精所至弥近也孺人凤以为畜居而生乳遐不黄耉可以寿矣西王母上药九色凤脑次药白凤之膏弄玉乘凤而飞西方卫罗国纪瑛与凤共处此皆女妇之以凤仙者也可以寿矣两潘生哂曰使君所称引真凤耳五子人而凤者也无乃非伦乎将无使人若刘道隆向谢超宗求见异物乎夫人凤古故有之孔子弟子从者五人子路勇子贡知曾子孝颜子仁子张式老子见而叹此凤鸟之象也谓其戴仁膺义负礼向智蹈信也王氏门中优者为凤而无定名崔仲文魏景义薛元敬之属父子兄弟比德于凤至再至三威凤一羽。足以见其五德。以余所闻吴氏五子。即不敢比孔子之徒。庶几三氏矣。徐陵王远知之母梦凤集身而得令子懿氏妻敬仲其妻占之曰凤凰于飞和鸣锵锵孺人以五凤为子天所钟美梦卜是征岂偶也哉且夫公之官中书也。则所谓凤池也。凤阙凤阁之类也。其勑封孺人也。则所谓凤诰也。凤衔书授玺之类也。五子奚必九苞六像而谓之凤。必九苞六像而谓之凤。是公输石季龙之刻木。为观而巳。集弦之胶。连金之泥。为诞而巳。阿房之竹。为虚愿而巳。昔者楚人▲裙□凤事连类以尽其余 
　　掘山鸡路人问何鸟绐之凤也请买千金欲以献王王召赐之十倍贵其意耳不在物辛缮隐居华阴有异鸟集其槐众以为凤蔡衡曰色多赤者凤多青者鸾多黄者鹓雏多紫者鷟鸑多白者鹄此鸟多青鸾也辟缮不就贵其实耳不在名余以五凤为五凤母寿贵其意五凤自为母寿贵其实此两得之数也。两生曰使君言辩矣于寿何居少昊以凤鸟为历正历逾百年皇谈驾六凤出治三百五十岁娲皇受凤图作都良管以一天下之音作班管以合日月星辰补天立极神化七十今　天子御万年之历上有　太皇太后下有　皇太孙四世一朝含生之伦长养靡穷过少昊皇谈娲皇远甚羽虫三百六十而凤为之长于文明鸟为□□□□□圣人作而万物覩其象亦然孺人母子□□□圣明世跻仁寿　皇母寿于上寿母从于下受兹介福于其王母即五凤子孙勿替引之矣孺人寿何可量也余又闻孝弟之至通于神明则凤凰巢。得凤之象一则过之。二则下之。三则春秋就之。四则四时下之。五则终身居之。五凤善事母。格于皇天。真凤将实临焉。于以寿孺人何难之有。两生曰此其说大而非夸典而可循审如是吾其以孺人为天老以五子为离珠题吾里曰凤凰里目吾郡曰东方君子之国 

　　【 吸沆瀣于风穴濯羽衣于天池览辉翔集翱游林薮不止为岐麓之观】 

　　○程母汪孺人寿序 

　　利瓦伊桢 
　　程母汪孺人其父次公以长者称其舅观察以良吏称其夫孝廉以文苑称其子从伸有声黉序间二孙瑶环瑜珥称其家儿而孺人年七十矣从伸过余而请曰人孰无母当其始生之日率子妇承筐篚具鼎烹盛歌舞帣鞴鞠■〈月〈氶上巴下〉〉奉觞上寿数起而巳母氏女士也于书无所不窥凡世俗所为礼无当其意者小子不敏欲得先生文以佐读庶慰母心余曰有是哉子举母之生平而按之古人书合者置辞焉曰母生而慧颖好读书外王父止之此男子事对曰夫书岂专为男子设哉前言往行鉴戒俱备修身齐家女正位乎内男正位乎外其责均耳外王父不能难别置凈室陈书其中诸弟自塾归属之口授数年而经史骚选无不成诵奉以周旋举动容止不失常节余曰善此曹惠班愽学。二崔母览书传通九经百家言。宣文君愽周官。徐淑动合礼仪言成规矩也。外王父素封遣女甚丰母归蜚襳垂髾文谷华袿先君不悦谓母若读书知有汉文帝乎曰然集上书囊为殿帷所幸慎夫人衣不曳地天子且然而况士庶母曰恐君以简陋为嫌不可媟嫚见诚如君言幸舍之一如田家妇装余曰善此孟光之去绮缟粉墨椎髻布衣掺作而前。桓少君屏侍从服餙挽鹿车提瓮行汲。而马伦慕效之也。归未踰月先君闻王太史授徒云间将往受业难母不欲行母闻而办装劝驾奈何以帷廧之爱妨君大业余曰善此齐姜不以怀安败名。乐羊子妻引刀断织夫还终业。吕荣流涕进规寻师远学也。先君举于乡而艰于嗣母择宜子者以进曰阳以愽施为德阴以不专为义　后先进五姬分当夕之御而后有小子余曰善此赵姬下季隗。宋鲍女宗士宜有贰也。小子生二月无禄先君即世母发胸击心爵踊不内勺饮者七日且相从地下家人仓皇莫知计所出母徐起而谢诸姊姒亲党曰夫君不绝如线者以此孤我死则何恃焉等死耳以孤全而归之死未晚也女嫁从夫夫死从子儿在如夫在焉岁饥斗米万钱母饭脱粟而市肉啖乳儿者母令乳薄伤儿余曰善此敬姜不以夜哭穆伯。而梁寡高行不忍幼弱之重孤也。小子五岁即令从塾师授书朝出暮归不得与群儿狎夜则令复习所诵不成诵不就寝家近市而嚣燕朋相比母曰君子居必择乡游必择士防邪僻而近中正鬻城中庐筑馆黄山之麓为小子择贤师敬业乐群无以温清定省分念小子幸举两雏教之亦如是余曰善此孟母卜邻三迁。泰瑛教流三世。杜泰姬韦弦七男。孟仁母厚褥大被令儿与学人气类接也。子之母真能读书者矣。余闻桓公读书于堂上轮扁斲轮于堂下释椎凿而上曰君之所读者古人之糟粕也以臣之事观之斲轮徐则甘而不固疾则苦而不入不徐不疾得于手而应于心口不能言有数存焉于其间是以行年七十而老斲轮古之人与其不可传也死矣。然则君之所读者糟粕矣。是说也荀卿广之曰君子之学也入乎耳着乎心布乎四体形乎动静端而言蝡而动一可以为法则小人之学也入乎耳。出乎口口耳之间则四寸耳曷足以美七尺之躯徐干广之曰鄙儒之愽学也务于名物矜于诂训摘其章句而不能统其大义之所极以获先▲危语可铭 
　　王之心此无异乎女史诵诗内竖传令也故男子有愽极群书而或病其读书不识字者子之母之读书也。自其为女时而知识超人远矣。向后为妇为母七十年诵数以贯之。思索以通之。告之示之。靡之儇之。鈆之重之。好法而行。笃志而体。齐明而不竭。寡力而不胜。柔从而不流。可以美七尺之躯。可以成君子之学。可以统大义之极。日者年及于斲轮。五官之用不衰。而容貌加泽。其??不长矣。其温厚矣。其功盛姚远矣。寿固所自有余而何用祝为。从伸起而谢曰吾固知▲羞杀男子 
　　吾母之贤得之读书也不图其精微广大如是归为母诵之母当解颐加一匕箸矣 

　　【 迓贤媛于一堂今古之媺杂焉来会不辨孰主孰客】 

　　○祝何太君八十寿序 

　　虞淳熙 
　　何太君之寿八十也两儿褰一帧如桃始华之色乞金书颂若熙前十年之颂太君者熙健忘尚不忘引忠靖王事谓同诞日也王生于五木其荧荧者袭青炜以行阴阳之化太君司丁长公司丙用忠靖王无拘云汉之威于兵执臬符而翼河魁武人萼拜祝七十寿者林立矣时文士萌芽未灼灼也去十年而始华文盛于文林时靧面容光宛如傅粉葢诸孙尽何郎云五郎学以何休六郎亦几何逊七郎早艳狄门提出蓝之衿师树人博士矣余乃无忝三何曾孙复标六出将太君火库内象离虚投忠靖之环而号阿环松心胃果收于五月其支曰苏眤曰云台曰云门曰度索曰金精曰磅磄结实累累若笼若包?鸟或赤或青尺二之叶十斛之仁何郎是也至第三女之生玫瑶同试龙门之浪玫肖琼实矣而后太君一日生者采玉于池先太君生二六日而弄五色丝者蒸霞于机女甥纷纷献长命缕焉则又灼耀之繁英讵非何裔文章之盛耶始寿太君玫瑶绕席耳今有璇有琅▲其着色皆非常采 
　　而玫有妇裘每迎养太君于家多半岁少累月璇琅嚣呶弥剧而太君为剪花镂蕋娱之与裘谐笑数至落靥又手织锦带不缀也第三女反称老人此于千盘之木所谓千年一实者非欤然太君偶忘夙世向称无仙即潭州何姑之臞犹以为诞况复丽英樊娥观其织不停梭若曰此桃花绶者两家儿竞起挽之武林有文林文林之盛为芳林宁渠让诸姻纳言大行臬宪州伯都水司勋之盛哉于是同举烂然纹彩之核酌瀑泉酒旅进太君太君一饮而忆缑山比齐君房之枣永核连琳万祺无极异日会君王于西池啖以奇香珍味防小儿之偷也用长公武人执桃殳卫熙申颂于傍受金书焉兹又其萌芽矣 

　　【 表雪采以姿逸洞银华而色新】 

　　○方母八十序 

　　钟惺 
　　吾友方孟旋古闇然君子也孟旋之成进士为职方也最晚而其母太君徤在今年八十矣无所取于当世之立言者而惟惺言之务求得夫惺之为孟旋母有言者固不敢言其所不知者也闇然君子之母不易知也久矣孟旋之言曰吾母无怀葛天氏之民也欲一言以名吾母之德若醉玄醴而饫太羹一名言之而莫克举也由此观之岂惟惺不知虽孟旋亦不得而知之矣吁此孟旋之深知其母者也至情莫若亲之于子古称知我者不在焉亲固有之子亦宜然百卉之生于山也。岂可谓山非母。而百卉之非子哉。山之德。百卉不必知者。所托于山者暂。而所以自毕其生者速。生于山而不知夫山者。未尝有求知夫山之道也。以时计者朝不及夕。以日计者昨不及今。以月计者朔不及晦。以季计者寒不及暑。虽欲知之乌得而知之。而独不观之松栢乎松栢生于山与百卉同。松栢不敢自谓知夫山而精神务与山终始。宁质无荣。宁苦勿甘。宁拙勿巧。宁迟勿速。不屑屑然以时日岁月计。则其所以求知夫山之道。与百卉异也。然山之于松栢也。不以百卉之荣责其质。不以百卉之甘责其苦。不以百卉之巧之速责其拙且迟故松栢得全其精神以与山终始是松栢所以能尽其求知之道于山者山实为之也以孟旋之才与太君有孟旋之才为之子其理数宜可以早达以应乎世之尊显其亲者孟旋之成进士为职方也独晚若不肯听乎理数之常以自信其志者其所谓志者何也孟旋尝与人书曰使应祥非老而坎坷。历天下境变以汰练其心。以反求于家庭无形声之视听。无以得吾母之神而负吾母。惺诵其言而哀之敬之乃悟孟旋若有所不急急于尊显其母其母若有所不急急于子之尊显而皆庶几乎一知微乎微乎此则孟旋之志而实太君之志也闇然君子不易知闇然君子之母尤不易知而惺似能知之者葢由孟旋能自知其母也孟旋不敢自以为知其母。而所以求知之道。不可谓不尽矣。太君能八十以待孟旋之晚成者。若欲使其子得尽其所以求知之道者。孟旋既得尽其所以求知夫母之道矣。而终不敢自以为知。为孟旋母者如保赤子心诚求之道亦若之何惺固知今之八十不足为太君寿也 

　　【 清明强立之文如老梅寒雪虽俗眼相看亦复依徊不能巳巳】 

　　◆记一 

　　阅江楼记 
　　兰亭觞咏图记 
　　鱼乐轩记 
　　苦斋记 
　　寿昌见山堂记 
　　承恩堂记 
　　游石蛇山记 
　　销夏湾记 
　　游辉县记 
　　翛然台记 

　　○阅江楼记 

　　宋濂 
　　金陵为帝王之州自六朝迄于南唐类皆偏据一方无以应山川之王气逮我　皇帝定鼎于兹始足以当之由是声教所暨罔间朔南存神穆清与道同体虽一豫一游亦思为天下后世法京城之西北有狮子山自卢龙蜿蜒而来长江如虹贯蟠绕其下　上以其地雄胜诏建楼于巅与民同游观之乐遂锡嘉名为阅江云登览之顷万象森列千载之秘一旦轩露岂非天造地设以俟　大一统之君而开千万世之伟观者欤当风日清美　法驾幸临。升其崇椒。凭阑遥瞩。必悠然而动遐思。见江汉之朝宗。诸侯之述职。城池之高深。关阨之严固。必曰此朕沐风栉雨战胜攻取之所玫致。中夏之广益思有以保之。见波涛之浩荡。风帆之下上。番舶接迹而来庭。蛮琛联肩而入贡。必曰此朕德绥威服覃及外内之所及也。四夷之远益思所以柔之。见两岸之间。四郊之上。耕人有炙肤皲足之烦。农女有摇桑行馌之勤。必曰此朕拯诸水火而登于袵席者也。万方之民益思有以安之。▲语严重不嫌板□ 
　　触类而推不一而足臣知斯楼之建　皇上所以发舒精神因物兴感无不寓其致治之思岂其止阅夫长江而巳哉。彼临春结绮非弗华矣齐云落星非不高矣不过乐管弦之淫响藏燕赵之艳姬一旋踵间而感慨系之臣不知其为何说也虽然长江发源岷山委蛇七千余里而始入海白涌碧翻六朝之时往往倚之为天堑今则南北一家。视为安流。无所事乎战争矣。然则果谁之力欤。逢掖之士。有登斯楼而阅斯江者。宜念　帝德如天。荡荡难名。与神禹疏凿之▲□感慨写帝力 
　　功同一罔极。忠君报上之心。其有不油然而兴者耶。臣不敏奉　旨撰记故上推宵旰图治之切者勒诸贞岷它若留连光景之辞皆略而不陈惧亵也 

　　【 庄严廓伟光焰烂以烛天】 

　　○兰亭觞咏图记 

　　宋濂 
　　兰亭觞咏图一卷相传为李公麟所畵观其运意状物极有思致似非公麟不能先畵兰亭一所俯临清流上甚幽靓四面皆帘帘半卷旁周栏楯中设方几几上研墨各一纸三二成轴一布几间有美丈夫坐几后冠竹箨冠服大布衣右手操翰冥然若遐思疑羲之草序时也后列二童一侍侧一吹火爇鼎鼎水佛将瀹汤前一童傍栏睨溪溪中白鹅三一去一反□一飞起波面侧二鹅间溪上皆崇山峻岭有水自▲米襄阳之记西园仅图人物此则并其性情而传之矣 
　　中出三级水西寘酒尊四一童左手执袂右入尊勺酒一童执觞一童执壶夹左右立尊前有案列觞五觞各有舟如荷叶二童执流觞于溪一童伛立其后举觞次第授之旁有小挺觞泊岸触之使逝又西有石磴磴上覆舟一列觞三一童执壶注觞中一童取酒盗饮次畵郡功曹魏滂右将军王羲之滂左执卷回顾羲之伸右手欲受卷观羲之。左持卷授旁未授右执翰凝视若将涂窜然风流之状。犹可彷佛想见。次畵散骑常侍郄昙左右手展卷自诵次畵荥阳桓伟余杭令谢藤伟袒腹坐左手掀髯气甚豪右执卷倚大带间藤解襟盘礴诗思久未属握拳作欠伸势次畵侍郎谢瑰左持卷当膺右握翰抚膝上次畵王凝之颍川庾友王涣之凝之袒两肩左手垂砚侧右执卷授友友袒如凝之方轴纸作卷卷末纸参差以掌齐之涣之袒如友两手抱膝微吟次畵行参军事卭丘旄袒裼如涣之伸一足坐举手取觞饮次畵余杭令孙统琅琊王友谢安行参军曹茂府主簿任凝统翘左足又两手着膝安翘右足左手压砚令不动右楷墨作汁二人相向坐茂两手执纸直垂辗转轴之凝之袒衣露左臂压膝上翘一足如统旋首顾茂目光烱然。次畵左司马孙绰敛袵危坐若洎然无所为者。次畵颍川庾蕴年甚耄坐久思起右手据地一童挟左臂扶之次畵行参军杨模衣半袒单足起立屈一足扬双袖向前翩翩如舞。次畵王献之王肃之镇东司马虞说任城吕系府主簿后绵献之襟袖半敞垂右手着地左按膝肃之困睫不可擘一手捻指作针刺鼻令嚏说□半衣两手展卷读系向说右手据席左绕出背后阁膝下臂露者半俯身就说作听状绵足心并翘一足两手持卷夹膝身微侧次畵参军孔炽坦腹仰面视霄汉翘一足左持卷枕膝右据地□一童伏溪岸以小挺致觞欲饮炽次畵参军刘密袒衣坐左手执袂右入水微波动指间前有觞泛流而下欲取之旁有覆觞流去次畵王玄之永兴令王彬之郡五官谢绎王微之玄之展卷斜视露左手右不见彬之与玄之对袒肩坐伸手借卷绎亦袒垂左臂右执翰压臂臂痒将搔之微之左擎卷至观右操翰欲写未写次畵府功曹劳夷行参军徐丰之夷丰之相向夷左执觞右手夹觞侧若献丰之丰之面仰视揎袖至腕势粗甚右手向身北取觞似欲酬夷者。次畵长岑令华耆右执觞未饮左捻髭旁睨丰之洋洋有喜色次畵徐州西平曹华右执卷侧身欲读左手隐次畵王蕴之镇国大将军椽卞迪司徒左西属谢万彭城曹諲任城吕本蕴之箕踞坐交臂两膝□一握拳一舒掌掌覆拳背迪半欹举手迎觞欲取万肩半袒左按纸右在肘下侧目视迪諲伸右足左持觞顾本本翘一足屈臂拄膝持翰贴耳上头微仰若苦吟者。次畵上虞令华茂山阴令虞谷中军参军孙嗣茂袒肩右执翰垂下欲掷转首共谷语谷袒衣与茂同右持觞浮茂嗣拊掌大笑一足踞次畵陈郡袁峤之行参军王丰之丰之展卷仰首读背微伛峤之双掌相向舞似对之击节者。次畵二垂柳夹石桥有扶阑二童度桥上一持器疑贮觞者一倚阑戟手指溪中溪左右各一童操小挺邀觞舟收之其侧有覆觞二舟两别有一童出柳下身半露自兰亭至石桥溪水诘曲流如龙奔溪右二十人溪左二十有二人其中冠者十有二人巾者三十人衣皆褒加绅各地坐籍以方裀或熊虎皮研纸墨笔各具有诗者各系人傍两篇成者十有一人一篇成者十有五人不成者十有六人其状人人殊诚可谓善畵者巳今去永和癸丑不翅千有余年。计其一时人物之盛。清标雅致。浮动于左尊右俎间。犹可即此图以想见其事。然而俯仰今昔时异世殊崇山峻岭固不改于旧而昔人果安在哉后之人欲见有不可得。曰想象于图畵中。亦足悲矣。噫世间万事往往如是是何足深道唯辞章荣烈足以传世于无穷其人虽死犹不死也如王谢诸人是巳使公麟复生尚得描貌之乎。予见此卷于友人家因借归记其事如右时一观焉则有不胜感慨者矣 

　　【 王使君家有笔管中间刻从军行人马毛发山水无不精绝然特形耳咸阳宫青玉九枝灯高七尺五寸下作盘龙以口□灯灯燃则鳞甲皆动然特影耳昭华之管长二尺三寸六孔吹之则见车马山林隐嶙相次然亦随气起灭耳此文绘写人物不独须眉悉具抑且情态如生尺幅中若有栩栩欲动之意昔休胥国道人尸罗能于指端出浮图十层高三尺人长五六分执幢葢绕塔而行笔神之妙殆亦类是】 

　　○鱼乐轩记 

　　刘基 
　　至正癸巳番阳程邦民以进士授官判绍兴之余姚州明年春奉府檄至郡理钞法及赈济事寓永福寺之东轩东轩者上人善启之所居也其广不盈丈而清明不烦有榻可息有花木竹石可翫轩之前甃瓦石为小池有鱼六七十头皆长五六寸赤鳞锦章出入蕴藻中悠悠焉或泳或翔或吹而沤或施而涟与与焉不啻如处江湖而乘秋涛也程君观而悦之命共轩曰鱼乐之轩或难之曰诗不云乎鱼在于沼亦匪克乐今此无乃又迫于沼而非鱼之所乐乎程君曰吁果然哉子见其一而未见其二也夫恶忧患而乐无害凡物之同情也是故性迁于习习贯而乐生焉岂惟鱼哉野鸟之处笼中。其始至也憧憧焉。闻声而跃。见动而惕。如不能须臾生也及其久而驯也则虽举而之野纵之而不逸驱之而不去徘徊盘旋恐违其所离之则悲以鸣狂顾而疾赴焉于是笼其家而乐在是矣。夫山野之优游。岂不胜樊笼之局促哉。彼既习而躭之矣。我局促而彼优游之矣。又乌得不乐哉。今夫洿泽之间数罟不禁缯网如云鲛人蜑夫鼓檝生风獱獭鹙鸧鹜鹭成羣利觜长骹没渊泉撇波涛无隐弗留鲲鲕登于庖厨鲰鱻殈于胎卵患害日至而无所避优游云乎哉则又曷若处此之为乐也难者无以应遂书以为记吾闻释氏好生而戒杀虽蚤虱蚊蝎必思所以完之然则是鱼之得上人以为依宜其有乐而无忧矣 

　　【 此甚言耳莫真认以盆沼为乐国】 
　　▲反说出江湖之鱼不乐大奇 

　　○苦斋记 

　　刘基 
　　苦斋者章溢先生隐居之室也室十有二楹覆之以茆在匡山之巅匡山在处之龙泉县西南二百里剑溪之水出焉山四面峭壁拔起岩■〈山咢〉皆苍石岸外而臼中其下惟白云其上多北风风从北来者大率不能甘而善苦故植物中之其味皆苦而物性之苦者亦乐生焉于是鲜支黄蘖苦栋侧栢之木黄连苦杖亭历苦参钩天之草地黄游冬葴芑之菜槠栎草斗之实楛竹之笋莫不族布而罗生焉野蜂巢□间采花髓作蜜味亦苦山中方言谓之黄杜初食颇可难久则弥觉其甘能巳积热除烦渴之疾其槚荼亦苦于常荼其泄水皆啮石出其源沸沸汨汨瀄蜜曲折注入大谷其中多斑文小鱼状如吹沙味苦而微辛食之可以清酒山去人稍远惟先生乐游而从者多艰其昏晨之往来故遂择其窊而室焉携童儿数人启陨箨以艺粟菽茹啖其草木之荑实间则蹑屐登崖倚修木而啸或降而临清泠樵歌出林则拊石而和之人莫知其乐也先生之言曰乐与苦相为倚伏者也。人知乐之为乐而不知苦之为乐。人知乐其乐而不知苦生于乐。则乐与苦相去能几何哉。今夫膏梁之子燕坐于华堂之上口不尝荼蓼之味身不历农亩之劳寝必重褥食必珍美出入必舆隶是人之所谓乐也一旦运穷福艾颠沛生于不测而不知醉醇饫肥之肠不可以实疏粝藉柔覆温之躯不可以御蓬藋虽欲效野夫贱隶局跳窜伏偷性命于榛莾而不可得庸非昔日之乐为今日之苦也耶故孟子曰天之将降大任于是人也必先苦其心志劳其筋骨饿其体肤赵子曰良药苦口利于病忠言逆耳利于行彼之苦吾之乐而彼之乐吾之苦也吾闻井以甘竭李以苦存夫差以酣酒亡而勾践以尝胆兴无亦犹是也夫刘子闻而悟之名其室曰苦斋作苦斋记 

　　【 老于阅历之言发人深省】 

　　○寿昌见山堂记 

　　方孝孺 
　　桐庐多名山寿昌为胜寿昌之南山又其胜者而梁氏居为尤胜梁氏居当山之阳求其尽群山之胜于一览者则在乎见山堂焉初山堂之未建梁氏曰某者按其西百余武得小山高而不亢丛而不污左右顾视而乐之乃刬荆棘除粪壤因崇以为垣夷级以为阶腴者为圃而通者为径斩木琢石而作斯堂堂。成而四望诸山翼然临乎前屹然蔽乎后云幻雾诡林加穹而石加秀禽鸟猿鼯之音。寒暑旦暮之变。接乎耳目而动乎心志。所以增益乎人者大矣。于是名堂曰见山命诸子讲学其中俾予记之世之山有目者皆见也。然多蔽于所嗜。幸无他嗜而见之则又病于求之大深取之大博而不能有所得今夫樵者苏苏而然也。市人屠贾。日常见山而若无所见。蔽于货利而然也。仕者汲汲于爵禄。才者汲汲于名誉。众营营各役志于所嗜。皆有所蔽而夺其耳目之正。虽见犹否也。惟夫幽人静士。遗外物而不嗜。故独见之。然又多肆意于瑰奇幽绝之境。不达其大。乃于缘木跻岩。穷极险怪。敝履屐。劳躯体。而不知厌。则其所得者狭矣。善于用物者则不然据其要以观其妙得其一而尽乎百凡接于目者会诸心心之所会皆足为我用而不为所役其事至逸而所获至大故君子乐之。若见山堂者近之矣然堂以为学且与学道者类焉道具于圣贤之言人莫大学也而不见乎道之真以有蔽之者耳幸而无所蔽则又眩于文辞之富惊心毕精博索远来而不得其要故卒无因而至焉惟知要之士操大中以制众理居至静以裁万变知周乎▲深味可咀 
　　物而不劳才裕于用而无穷斯为善学者矣然则斯堂岂特可为观游之适而巳哉 

　　【 静深之言极其理道而不腐】 

　　○承恩堂记 

　　杨溥 
　　皇上嗣登大宝嘉念苍生期底雍熙图任老成人弥纶治化少师吏部尚书蹇公实为之冠宣德七年秋诏有司若曰予有辅臣粤自先朝伟着德望暨于今启沃居多予于庶政咨焉予于庶官审焉克允克谐实惟其人欲新厥居以称予优礼之意其绘图以进有司明日以图进弗称又明日更为图进弗称上乃自规画授有司乃卜地于都城东南厥位维阳厥土维刚拣材于肆厥木维良厥石维贞陶瓦维坚乃卜日之吉鸠工并作裒高以平筑虚以实引绳缩版以垣厥周乃建厥堂翼之以室乃辟厥路重之以门甓之甃之涂之沐之不踰月告成礼先有庙礼宾有馆庖有厨汲有井有库有厩以储以牧轮奂咸美百用俱备复命大臣燕饮以落之肴核酒醴咸出大官公谓翰林学士杨溥曰昔晋献文子成室诸大夫落焉当时善颂善祷者见称于君子子何以语我溥不敢以不敏辞乃酌而祝曰惟天佑国家。乃实以贤哲。简畀平格。复锡以寿。若周之毕公。策名文武之世。相成王。相康王。永光周室。公历四朝。进位师保。享高年。辅圣天子丕隆太平之运。溥于斯为国家贺。又酌而祝曰明盛之世。惠归之德。君子享多福。而民咸乐其乐。是以锡马蕃庶。昼日三接。乃惟康侯。溥于斯为天下苍生贺。又酌而祝曰福善之报。惟有德于民者为盛。古昔名臣。辅君致治。实功允德。孚达神明。身被光荣。泽流子孙。与或同久。诗曰维其有之。是以似之。溥于斯为公贺。公酌而复曰圣天子之恩笃不敢忘子亦可谓善颂者矣谨名其堂曰承恩堂请书此以为记 

　　【 吉甫作诵清风穆如】 

　　○游石蛇山记 

　　蔡羽 
　　龟鼋龙蛇之山。大抵皆花石之村。穴??者空窍。灂者廉利。然皆不于山之腹。特出于波涛。龟鼋龙头皆负林麓走饮于湖惟蛇山为不然当太湖之西北背龙头而迎风涛截乎大洋故境愈险而愈奇。世少得而观焉。正德己巳清明日与客放舟龙头西踰小洞庭还见聚落十余家为乌砂井厥名万状恍恍焉。洞洞焉。缘于巑岏不敢摇动然去蛇山尚十里客请乘东南风之便乃从乌砂解舟薄石蛇之东遥见大石划划下若有门关而无人踪顾其势尚陡水尚急舟不能停缘壁里许则山之阳也岸始舒水始缓若有里墟而无人烟鸟婴兽窟以窜其间者大抵皆采石之人厥崖惟庐。厥坎惟炊。厥寝惟矶。以渍以饮。惟石之宜。始舟人与岸人见。获通语言。而沙诘潭未可卒进。投竿测之。视岸人指指止行焉始获登其丘。山空地虗。举足有声。蹑其巅。梯断石滑。不获前。复举帆去。则山之西麓。壁愈高。石愈奇。若芙蓉开花鱼龙脱甲上者屏列。下者桥卧。隐隐波底者不可穷状。所见既异而境复迂僻由是锁舟壁下环卧涯浒客皆引满载歌晨徂而暮返夫蛇山卷石耳。其胜顾出龟鼋龙头之上。余与山相去甚迩。而平生不闻其胜。一日跨波涛。触烟雾。获覩其奇。则古之不言石蛇而言龟鼋者有以也。噫物愈奇则遇愈难余志蛇山之奇。俾好奇者览焉。 

　　【 镂刻巑岏岝■〈山咢〉之状又惊又喜】 

　　○销夏湾记 

　　蔡羽 
　　山以水袭为奇水以山袭尤奇也再袭之以水又袭之以山中函池沼宽周二十里。举天下之所无奇之奇销夏湾是也湾去郡城且百二十里春秋时吴子常从避暑因名销夏自吴迄今垂二千年游而显者不过三五辈不为凡俗所有可知巳湖之峯莫大于包山山之峯莫大于缥缈峯高不知其几里足袤五十里有畸峯之南水道三十里以求缥缈峯其弗能与缥缈峯直者亦诸峦为之拒也四面峯峦交萃独以一面受太湖中虚如抱瓮其南列门阙焉由门阙东西盻西为龙头山其次为小洞庭为石蛇为舍为芜为鼠鬪之石不得而名焉东则大小明月湾为石公为泽为蕨为三山不得而名焉明月之湾其背为梭山厥土坟垆厥产林檎鸭脚樱桃柚杮梨枣龙头之背为圻村厥土白砾厥产玉石卢橘中销夏之腹印浮其上乍有乍无为众安之洲帆落洲上则四面环合为屏为翰耸妍效谲以与缥缈相拱峯之巅有□无水其麓多水无草丹宫梵室蒙蔽林霭钟鸣鼓应然后如仙释之卢鱼行鸟过形影交彻帆翔其上而莫之知避也夫地既异而处其僻。信乎游者之难至矣。向使移而置之附郭。则撰壶觞。秣车马者。目不暇给。岂独为吾湾哉。人将僬僬乎剑负以趋。万物失所矣夫造化无意者也设是湾如有意鬼神之能。不得而与。非冥契其事。孰能乐之。呜呼非惟世之人不得而乐湾之人亦莫得而乐也余世居湾上有所独得私志之 

　　【 笔性具山水之姿故随意点染而云树之气蒸然】 

　　○游辉县记 

　　李梦阳 
　　李梦阳曰诗云泌之洋洋可以乐饥予当正德戊辰值春仲之交而游于辉县于是览苏门之山降观于卫源乃登盘山至侯赵之川遂览于三湖返焉李子登苏门之山扣石而歌歌曰泉水活活北之流矣有女怀春采彼薇矣山雪修阻暮予何之矣歌竟长啸响应林谷时人莫测也苏门山古士率栖焉著者魏阮籍晋孙登宋李之才邵雍元许衡姚枢耳然诸皆有祠祠之独籍不祠也苏门有九峯山亦奇绝然其上无泉侯赵川亦无川可恨也太行山至苏门也峯万余数森森若排剑北走中有三峯独奇。而三寺各当一奇。有一泉绕之流。乃其泉数里触大石辄入地故不至侯赵川。李子曰予观三湖险矣。葢虎豹之窟而魑魅所宅也。西踞壶关之巍。北跨陵川之危。东扼林虑上党。有盗贼怕数百骑来则彀弓弩持刀出没林阻岩谷间号曰青羊白戈云而盘山路石砑砑崭崭行若登天然过此豁然旷川而四面皆山焉所谓□赵川也葢若桃源焉。三湖有巨竹蓊茂。登山西望。亭亭缘崖而缘者竹也。中湖则有石镜半规耳。而默莹能鉴天日山河人物焉。岂不异哉。中湖寺赵宋号太平兴国寺而属汤阴县南北湖寺则今人创之耳边寺硗田以千数然故栎橡磈磊区耳于是寺僧招流人垦之租其人卒斩茅菅阻岩崦为聚落烟火枭枭相杂也其流人若妇并为寺僧使乃其妇则于边寺泉任载水予自南湖还也乃见两三妇置桶岩滴下而偎坐广下然青羊白戈过其聚落聚落人辄饮食之得无害青羊白戈感其余食数亦辄赠遗之为常焉辉县产鱼稻然其人多病瘿偕予行者二人一曰冯贵一曰左国玉左国玉予内弟也内弟生不识山前出阳武行望见山喜以为云巳知其山也益又喜跃马行懊不即至山李子曰予游苏门葢得于山川上俗之别云。于是作记 

　　【 不立议不设色澹澹落落正使后人无下手处】 

　　○翛然台记 

　　李梦阳 
　　草堂之东筑台高二丈余所登台四望云冉冉在桑榆葢千里外见也人心不天游则视圹野崇原大泽天地日月星辰霜露朝夕烟霞之变寒暑草木往来荣枯皆与巳不干涉视圹野崇原大泽天地日月星辰霜露朝夕烟霞之变寒暑草木往来荣枯诚与巳干涉于是触予目者罔不乐也台贵高高则远远则无所不见予台不高望之千里外见地使然也无所不见。则其乐充满。其乐充满。则翛然矣。庄周曰翛然而来翛然而往于是命台曰翛然之台予观屈原放逐江滨非与圹野崇原大泽天地日月星辰霜露不干涉非不知朝夕烟霞之变寒暑草木往来荣枯之情而怕戚戚忧斯人殆未天游乎抑宗臣当如是邪为台记 

　　【 仅尺幅耳寒暑草木等字凡三见如穿花□队缤纷络绎不越数人而有腾沓纵横之□】 

　　明文霱卷之八 

　　●明文霱卷之九 

　　武林刘士鏻羽石父评选 

　　记二 

　　◆记二 

　　峡江练公祠记 
　　独坐轩记 
　　义勇武安王庙碑记 
　　游清源山记 
　　聚乐堂记 
　　金溪游记 
　　海上平寇记 
　　建康观云记 
　　新都县八阵图记 
　　七星桥记 
　　竹溪记 
　　太华山记 
　　斲氷记 
　　重建提督军务行台记 
　　先伯父静庵公山园记 
　　仲宣楼记 
　　滕王阁图记 
　　兵部武库清吏司题名碑记 
　　故总督少师杨公生祠碑记 
　　临朐县文昌阁记 
　　重修大观楼记 
　　白华堂记 
　　浙江按察司题名记 
　　李沧溟先生祠堂记 

　　○峡江练公祠记 

　　罗洪先 
　　余往读金川玉屑集不胜慨慕练公之为人然未详其生何地也嘉靖癸丑登玉笥九僊台道经废穴土人告以练氏先垄徘徊久之不遽信巳而入永兴禅剎老僧自述坐累往往以练氏没田且言曰繇此南上三里许频江有地曰三洲即其故居又南一舍至王峡峡分为县公实今峡人也闻之戄然乃令前导至则荒烟衰草中门堂阶垣遗迹隐隐阶右数塜皆赦归之人姓名犹可历指遂与赵生子良不觉痛哭流涕近邻黄氏长幼聚观者亦皆相向洒泣因道其家世甚悉练本淦东东山人至伯尚迁三洲是生公比及第复居淦城洪熙改元赦其家尽复故业于是东山三洲仍归练而以城居畀陈壻诸黄所言如此练故与黎黄刘三氏着闻黄邻练且世婣受祸独惨其土疆犬牙相入不怨厉巳乃洒泣吐所未闻呜呼此岂有所利而为之乎始钱守琦因峡之请祠公凤▲□□同然 
　　凰山巅淦之人士哗曰公淦人也何与于峡至为书诟詈之峡不为变当是时故老凋丧惜未有以三洲告者三洲隶淦则淦祀隶峡则峡祀淦与峡皆公故乡何择焉陈乔名系庐陵临有俎豆六一产于吉水庙食恩江神不可度。知其在彼乎。在此乎。祭于庙绎于祊。两地交至。自古巳然。淦人又何疑于峡也。余独念淦之争者譬之家宝他攘是惧以公在淦则淦重也峡之争者譬之宗庙执事为荣以公在峡则峡重也夫能为淦与峡重者止一死尔夫人孰无死公独以死重淦与峡何哉忠于所事知其不得不然而又能即其心之所安故也。故知公不得不死之心。则知淦与峡不得不祀之心。推今日不得不祀之心。可以几前日不得不死之心。此不得不死与不得不祀之心。公不能要之淦与峡之人。淦与峡之人。亦不能私于公。峡之争也淦固有言矣不谓吾可以巳也而必祀之其心葢曰彼在淦者何与于我哉虽蒙诟詈无避也公之难也人固有辞矣不谓吾可以巳也而必死之其心葢曰彼在人者何与于我哉虽戮妻孥无避也夫是谓之自靖。自靖焉者。自尽其心而后乃安也。夫仁人心也尽乎心则求仁得仁夷齐所以见贤于夫子也夷齐饿而商不亡百世以下闻者莫不兴起宜峡在所必争矣呜呼淦之祀公得所重矣独不思吾身亦有当重者乎峡之祀公得所安矣独不思吾心尤有当安者乎夫心之不得不然。不独临难有之。自言动食息。至于纲常伦理。日与吾遇者。不知凡几。而未有能即所安如峡之争祀者。亦又何哉。即使安之。亦倏忽转移之间耳。岂足北于公之一死也哉。不是之辨而徒慨慕于公以为重。其亦末矣。钱之祠曰自靖故事惮登涉率请主祀之行署通判何公坚行县病其非礼始议改迁而知县王君陈策濮君桂相继成之濮移置山腹制颇湫隘何复捐俸辟其麓并仓址与故剎地广之下为求仁书院峻磴纡径直联之祠朗豁弘深祀有常度仍停其巅曰高山仰止延眺其上三洲烟草尽入指顾呜呼公无身与家矣岂计夫人之祀与祀之去三洲远与近哉然近三洲之不祀固益无以慰峡人之心也因记其役备论之 

　　○独坐轩记 

　　桑悦 
　　予为西昌挍官学圃中筑一轩大如斗仅容台椅各一台仅可置经史数卷宾至无可升降弗肃以入因名之曰独坐予训课暇辄憩息其中上求尧舜禹汤文武周公孔子之道次窥关闽濂洛数君子之心又次则咀嚼左传荀卿班固司马迁杨雄刘向韩桺欧苏曾王之文更暇则取秦汉以下古人行事之迹少加褒贬以定万世之是非悠哉悠哉以永终日轩前有池半亩隙地数丈池种芰荷地杂植松桧竹栢予坐是轩尘坌不入胸次日拓又若左临太行右挟东海而荫万间之广厦也且坐惟酬酢千古遇圣人则为弟子之位若亲闻训诲遇贤人则为交游之位若亲接膝而语遇乱臣贼子则为士师之位若亲降诛罚于前。坐无常位接无常人日觉纷拏紏错坐安得独虽然予之所纷拏紏错者皆世之寂寞者也而天壤之间坐予坐者寥寥不谓之独亦莫予同作独坐轩记 

　　【 一坐中有如此酬酢正恐主人应接不暇】 

　　○义勇武安王庙碑记 

　　【 前缺文】 之功。其在萧曹下哉。及王既死而荆州构衅汉竟以亡呜呼王之系于汉。非小小也是时操之贼有白之者而权之为贼未白也自王首辱骂其使。不与为婚。使人知权之当摈。及权贼王附操。而后。其为汉贼者。始不得逃乎天下万世之公议然操尚知留王以倾权而权不能留王以支操非唯智不操若而得罪于汉室亦大矣故权之为贼。自王白之也操能使蒋干说周瑜。而不敢使张辽说王。乃以情告。及去且不敢追。要亦知王之刚明。非其所能扰也。其去荀文若辈▲寸铁杀人 
　　远甚矣。后世乃以圣人之徒目文若。而不满于王。岂理也哉。刚明正大之气人人同得以为人者虽或屈抑于一时而终当感发悼痛积之之久而不可自巳然后吾心之神若有见焉而神若有所答焉此庙祀之所由设也非谓王之气不散而别有所谓神者行于天也故于碑之末复为些词以遗邑人俾歌以祀云其词曰 
　　虬髯龙翔风洽吴些上帝既命我版图些王兮归来勿吞屠些刮创含笑力拔许些上帝既命我疆圉些王兮归来勿追距些王兮归来勿之荆些赤壁烟消江水平些王兮归来勿之益些陈石累累骈以积些岂不遐思。西出太行些。誓殉国仇。奚有故乡些。岂不遐思。东入雒阳些。虺蛇窟室。蛟龙遁藏些。桑阴芘邻童童如车兮羽葆亭亭爰驻乘舆□些王兮归来帝情所予兮汤沐有邑沛我郊墟些笾有核兮盘有鱼些畴荐黍兮下太虗些遨游八表兮返厥初些福简简兮民欢唹些寿　皇图兮护储胥些王其不来兮民蹙曷纾些 

　　【 人知贼操不知贼权至有以拒婚惜王不达时变者岂识春秋之义哉只学问一语千古知心】 

　　○游清源山记 

　　王慎中 
　　登高望远。览山水之奇变。娱耳目于清旷寥廓之表。而窅然失一□之浑浊。天下之乐宜无此踰者。牛山之游美矣。而景公以之雪泣沾襟。不能自止。羊叔子登岘山以临汉水。至于参佐相语。悲咽怃然而罢。何情之反也。以景公之愚睠然览齐国之富恐其一旦忽然去之而死而不得免其意之卑而晏子笑其不仁宜矣叔子慨然顾其一时之功爱而难忘虑他日之易泯抚当身之欢而不足以自慰可谓贤者其当▲每于起□即占□场 
　　乐而哀以身为累而不得尽悦生之性亦何以异于不仁者之悲。嗟乎富贵之君侯。功名之卿士。穷天下之欲。无所不足。志满气盛。其多取于物而备享之以为快。何所不得。宜其兼得于山林。而牛首岘山之胜。反以出涕而兴嗟。彼其念富贵之可怀而伤其不得久有。喜功名之甚冀于垂永而患其无闻。则虽左山右江履■〈山上酉下〉崒而俯涛澜而不能有其乐。宁独不乐而巳且为之感慨而哀孰知夫苍崖翠壁发舒气象而凌薄光景亦导忧增戚之物也当其戒具往游。固以酣乎豢佚之骄羡。倦乎勋伐之劳勤。思取乐于山水之间以适耳目之娱。卒求须臾之乐而不可得。岂非以其所都者厚与所挟之高起于濡恋矜顾而然耶富贵功名者之于山水其果不可以兼取也清源山者泉州之名山也予尝以暇日往游于其间好事者往往撰肴酒跻山之颠就予而饮食之因辄相命为游攀援险绝探讨幽窈极意所止有从有否不为恡也顾视其踽踽寂寥崎岖而盘桓何足以望牛山之傧从岘山之宾僚然吾未尝不乐而客之从者未尝不与吾同其乐也以吾之早废于时习于富贵之日浅而顽拙不适用曾无秋毫之长可以挟而待后欲为濡恋而无所可怀欲为矜顾而无所可喜而山水之乐卒为吾有吾虽困于世于物无所多取。而独得之于此。彼富贵功名者。于天下之欲穷矣。而于天下之乐犹有所憾。然则吾之困非徒不以易千驷之君而烜赫震耀声烈被于江汉魁乎为一代之元卿者犹将藐乎其小如卷石寸木之在于兹山也吾之所取其亦不为少与。既以语客复记之如此 
　　▲有收拾有地步 

　　【 寄情旷远一弹三唱与山俱高与水俱深】 

　　○聚乐堂记 

　　王慎中 
　　世之所谓乐者可知矣粉白黛绿杂进迭侍衿襦珰佩交于几席觞俎之间而不知夜之将旦则悦色者之所乐而夸者訾其内格五六博叫枭呼卢揶手交臂之顷车马从徒离合于一枰之上百万为掷曾不足以盈其一晲则博奕之所乐而豪者嫉其辟击槊试剑岩然雷震霍然风靡始阳卒阴术殚于角而勇力泰至乎多变其乐进于技而以豪自喜不虗也有嗜图画鉴古玩物者过而哂之曰是何麄猛而近鬪▲悬河江水泻而不竭 
　　也则发秘冢坏壁之藏旁搜而善购一珍一异掫徒从观以炫博而长价自以其乐在乎艺与能也又有讥其侧者风骚自命之士矜才于形容尽态于藻缋此倡彼和骋奇兢巧当其元本之冥思摸写之妍状可以废食寝而忘昏旭彼鉴古者之所好蹴然退舍而知其不足称矣儒者犹且非之则乐之所至岂有涯哉西亭君筑室以居业贮书数千卷百家众技稗谐小说佛老异典莫不毕具其要在于诗书六艺之文昼诵夜讽矻矻焉竭其心思之所极恍焉而前疑窒焉而中悱意挫形顿而不敢体客非有事于斯文者不闯其户非但歌舞博塞技击之以内辟麄猛见诮者。无所干于斯室。而玩物好事之闲适。与夫饰绘律句。才人一技之工。且以为壮夫所悔而不足为也。当其覃精于一息之近而妙契乎千载之远若古人之在而与之为酬酢客之以斯文至者考证辨说穷浩荡之倪而析秒忽之端自以为举世之可乐者莫斯若也名其堂曰聚乐以书至清源山中乞记夫生于宗室贵富之家。则醟于歌舞。放于博塞技击。而不患乎内辟麄猛之诮。以其居飬所致然也。有能鉴古自适琢句为工。则可以自拔伦萃。而为学士大夫之所道。君所为乐乃在此而不在彼。至乐之涯。其果不出于斯堂之所求耶。嗟乎是书也吾见夫读之者之多端而所以致其乐者不一也得之者以缮性而失之者以溺心悟之者以反本而徇之者以灭质方其悦于博而躭于文。则心愈溺愈灭。而愈足以为乐吾又安知是书之不为声色之娱博塞技击之靡而何以贤于鉴古琢句之所好耶君诚以吾说而自得焉。▲一转更□ 
　　则今日之读。固向日之书也。今日之乐。有非向日之所乐矣。客之来者有逌然而忘于所知。亦有瞿然而惑于所见者矣。然后谓之能穷至乐之涯而不复为过者之所讥如是则请西亭君终日读书于斯堂而勿辍 

　　【 纡回激荡善作夭矫之势】 

　　○金溪游记 

　　王慎中 
　　一亩之宫。环堵之室。墐阴而牖明。畜妻子其中而身与为处。出户而行。前有击毂之车。而后有连帷之袵。骤而之乎空旷之野。寂寞之滨。苍山萃嵂而高起。绿波淡荡而长浮。则为之忽然而喜。如出幽窒。脱缚束。耳目为之加明。手足为之改适。此何异乎饫粱肉者。悦蔬茹之食。酗酎醴者。暍清冷之浆。其舍醇醲而即疏泊。而不得谓之知味也。由其无所得于此。徒以迫劫于喧湫嗷杂之甚。意烦气倦急于有所投。而自解。▲□然而来 
　　峙者知其为山。逝者知其为水。而岂为有遇于巳哉。尝试登高丘。泛长川。见夫樵夫牧竖。罟师估人。争道而捷驰。疾榜而击汰。以家为赴。望望然不及。如其去山水之不速。而恐其或后。以彼观之。则醇醲之可舍。固在山水。而城郭室家其疏泊而思即者矣。物之美恶无常态而有定形。山水之为佳。而城郭家室之为垢浊。亦美恶之大齐也。由樵夫牧竖罟师估人观之。则所谓佳与垢浊者。举易方而傎处。世之偶得放于山水。辄自谓绝去喧湫嗸杂之患。方多其所游之适。以傲乎城郭聚而室家居者之人。吾亦未知其美恶之所常也。饮浆冷者。暂快而非甘。尝蔬食者。少苏而不美。其甘美之常。固在酒肉也。彼骤之而忽喜者。意豁于久烦之余。气舒于积倦之后。喜且未几。厌巳生矣。何必不为樵夫牧竖罟师估人而何以笑彼之望望。凡物之美恶无恒。人情之欣厌有向。昧者挈情以徇。物中之厌欣。变于外之美恶。迭欣迭厌。而不知自主。惟明者为能以情御物。物变于外。而不足以易其中之所乐。乐之取于物者。未尝无所寄。而皆其自足▲不畅其言不止 
　　于中者之所取。则恶者未尝不美。而况于其美。然后美恶者。卒归于有怕。而皆吾之所御。欣且不得而有。而何有于厌。苟其无所厌。则遇物皆适。无之而不喜。而奚待于忽然。葢吾泉州之江。自诸山发源而下。建瓴。而急泻。至于金溪。而始演洋渟潏。山起于两涘。高深之景相得。草树互映。云烟相鲜。兹亦山水之胜处也。之焉而忽喜。行不知其几何人。而吾独与黄应初洪舜臣二君。往游而乐焉。当其举杯相属。唱咏方希。而谐笑间作计彼骤之而喜者亦必有以同乎此。而山之盎然而静止。水之沛然而流行。接于吾目着于吾心。形器都遗。而神情独遇。信有彼所不能同。而吾三人者。亦可以目击而交存。而不可以口说喻也。然而其乐可以忘言。而其游不可以无述。故予为记其意如此。使世之好游者。知吾三人者之游而能乐。葢有以御乎物。而谈山水之美者。必出于吾。而后为山水之美常也。游之日为嘉靖戊申八月七日。应初名淑清南安人。舜臣名朝□同安人。而予晋江遵岩居士王慎中也。 

　　【 笔势奔腾如百川之赴海】 

　　○海上平寇记 

　　王慎中 
　　守备汀漳俞君志辅被服进趋退然儒生也瞻视在鞞芾之间言若不能出口温慈款悫望之知其有仁义之容。然而折鼓鸣于侧。矢石交乎前。疾雷飘风迅急而倏忽。大之有胜败之数。而小之有死生之形。士皆掉魂摇魄前却而阻丧。君顾意喜色壮。张扬矜厉。重英之矛。七注之甲。鸷鸟举而虓虎怒。杀人如麻。目睫曾不为之一瞬。是何其猛厉孔武也。是时漳州海寇张甚。有司以为忧。督府檄君捕之。君构兵不数百。▲风雨骤来 
　　航海索贼旬日遇焉。与战海上败之。获六十艘。俘八十余人。其自投于水者称是。贼行海上数十年。无此衂矣。由有此海所为开寨置帅以弹制非常者。费巨而员多。然提兵逐贼。成数十年未有之捷。乃独在君。而君又非有责于海者也。亦可谓难矣。予观昔之善为将而能多取胜者。皆用素治之兵。训练齐而约束明。非徒其志意信而巳。其耳目亦且习干旗旐之色。而挥之使进退则不乱。熟于钟鼓之节。而奏之使作止则不惑。又当有以丰给而厚享之。椎牛击豕酾酒成池。餍其口腹之所取欲。遂气闲而思自决于一鬪以为効。如马饱于枥嘶鸣腾沓。而欲奋然后可用。君所提数百之兵。率召募新集。形貌不相识。宁独训练不夙。约束不豫而巳。其于服属之分。犹未明也。君又穷空。家无余财。所为市牛酒买粱粟。以恣士之所嗜。不能具也。徒以一身。帅先士卒。共食糗米?冓。触犯炎风。冲□巨浪。日或不再食。以与贼格而竟以取胜。君诚何术。而得人之易。致效之速如此。予知之矣。用未素教之兵。而能尽其力者。以义气作之而巳。用未厚飬▲是即术也有何术然不转不曲 
　　之兵。而能鼓其勇者。以诚心结之而巳。予方欲以是问君。而玄钟所。千户某等来乞文勒君之伐。辄书此以与之。君其毋以予为儒者而好揣言兵意云君之功在濒海。数郡。而玄钟所独欲书之者。君所获贼在玄钟境内。其调发舟兵诸费。多出其境。而君靖廉不扰。以故其人尤德之尔。君名大猷。志辅其字。以武举推用为今官。 

　　【 其文情之果势壮往亦如铁驷锐卒蹶张佽飞】 

　　○建康观云记 

　　祝允明 
　　昔之称观者。以山云水月禽树之徒最焉。雕绘色泽张皇情蕴至工矣。比居建康之鸡鸣。每日滨于二舂。万云流曲阁。晖而夕。姿态横生。一晡百变。因得剧观。焉将称之而频吃。葢无超乎昔词者矣。又不能禁。姑语其约略焉。若夫峦者。岩者。岫者。岥者。注者。潮者。澜者。湍者。揖者。坐者。拱者。骈者。舞者。戏者。鬪者。翔者。驰者。泳者。轮者。楫者。烧者。縠者。绮者。亡者。绚者。以青。以丹。以黄。以碧。以绯。以赤。以苍。以紫。以绿。以素。以组杂。以斑错。而嫭焉。而妒焉。而恚焉。而惧焉。而偶妃焉。而丽附焉。而乖暌焉。而攘排焉。而杂支杂伧囊焉。而无恒焉。察之而益繁。况之而不穷。葢其孕自钟山。夫江华阳句曲八公三君。崇嶐浩漾之犇凑阻泄。故其观雄以宖。其发自山君川后。灵天洞地。仙神魈鬼之呿呀挥霍。故其观赫以怪。在朱明长嬴盛阳丽舒之候。故其观昭以文。有皇闱帝座日月钩陈苍龙朱鸟龟虎之依卫翕张。故瑞以华。有蒋尉卞将军之刚愤。故倔奇。有王谢诸人之风流。故玄逸。有六伐徐唐烟花▲□巧笔□绣肠 
　　□黛绮楼玉树之妖淫怪艳。故粲而冶。其情也丛以滋。其变也疾以支。而其薄于人也戚欣以岐。而独畸人逸客。函章抱涧。与时浮沉。流而未沛。渟而未晦者。触而忪焉。不可以笑。不可以泣于□乎伤吟写骚叙物赋事。绣肠绮古。搜幽别秘。以为云貌一真。于是乎云不得逃其情。而余也殆欲从之而未能矣夫。噫。云乎云乎。无骸而貌呈。无性而情生。无服而饰形。奇乎哉。奇乎哉。夫由有是也而憎怜发焉。宠辱别焉。忭嗟勃焉。又因之以儆予。又钦之为祯妖。戴之为恩泽。礼之为师神。其有知乎哉。其无知乎哉。于乎。皆冥冥而巳乎。 

　　【 彩彻云衢霞明天末故是奇观】 

　　○新都县八阵图记 

　　杨慎 
　　诸葛武侯八阵图在蜀者二一在夔州之永安宫。一在新都之弥牟镇。在夔者葢侯从先主伐吴防守江路行营布伍之遗制新都为城都近郊则其恒所讲武之场也武侯之人品事业前哲论之极详不复剿同其说独其八阵有重可慨者史谓侯推演兵法作为八阵咸得其要自令行师更不复败深识兵机者所不能洞了葢胜之于多筭而出之于万全非借一于背城而侥幸于深入也惜乎其方锐意以向中原而溪蛮洞獠。左跳右跋。以裂其势。外寇方殷。内境自惫使夫八阵之妙不得加于二曹三马之枭敌而乃止试于七纵七擒之孟获天威神筭不骋于中原王者之区宇而仅以服南中巴僰之偏方事机既巳迟。精力又巳亏。勇贾其余。师用其分。以为大举。譬之逐盗救火之家挺刃决水犹恐不及而内有仇贼自相乘机胠箧助燎则虽有倍人之知力亦自无如之何。侯之不幸。势正类此。天之所坏。谁能支之。祚去炎汉。不待陨星而后知矣。嗟乎国之兴亡天也。而千载之▲笔力高劲 
　　下。君子独遗恨于蜀汉之事者。非以武侯故邪。至其故垒遗墟。独为之爱惜不巳乃其忠义之激人不独其法制阵伍之妙也不然则窦宪尝勒八阵以击匈奴。晋马隆用八阵以复凉州。是在侯前巳有之而后亦未尝忘也功既有成而后世犹所罕称述况能传其遗迹至今乎慎尝放舟过夔门吊永安之宫寻阵图之迹惟时春初水势正杀自山上俯视下百余丈皆聚细石为之凡八行二十四蕝土人言夏水盛时没在深渊水落依然如故在吾新都者其地象城门▲转法妙 
　　四起中列土垒约高三尺耕者或刬平之经旬余复突出此乃其精诚之贯天之所支而不可坏者葢非独人爱惜之而巳耳庆阳韩君大之以进士出宰吾邑始至拜侯之荒祠次观遗垒重有感焉谓慎曰之罘篆锲燕然铭石蓻焉尔人不足称也爱其蓻者不泯其迹矧侯之地而可忽诸今阵图在夔者有和叔独孤之记少陵东坡之诗四方灼知。而此顾泯焉无所表识。使往来不轼。樵牧者不禁。非缺欤。祠宇行当新之阵图所在欲伐石树道左大书曰诸葛武侯八阵图碑阴之词子宜为之夫崇贤存古。以示向往焉循良事也推表山川考。记往昔者则史氏职也遂书之使刻焉 

　　【 深情老笔能使拗堂勺水迭为层波】 

　　○七星桥记 

　　杨慎 
　　且兰古壤贵竹今藩割川云之剽分躔参井之余度粤乩西路实贯南中关号七星孔明禡牙之地卫名毕节关索授越之区虽卉服之杂居乃朝宗之首路狂溪狼谷山状马鞍者弥千危磴悬崖城比虎牢而倍蓰两嵚夹峙而有水千寻过涉以无舟夏潦秋霖鼓洪涛于树杪浮丘沉陆阻行李于荒途叱石谁感乎鼋鼍。成梁空瞻于乌鹊。但知行恻。未见当仁。道士黄一中厥徒周阳泰云游戾止喟然叹云高下必因乎丘泽朝夕怕仿乎日月此双崖有天生之石岸兼千章饶地产之名才人心若坚神功可冀矢磨杵成针之志徼折梅寄榔之灵薙狝刊林鸠僝镂岊淬兹寸愿砺彼群徒高义动万商之渊泉胜缘集三省之刀布出蘙荟而壮结构刬■〈幽页〉荎以施舆杠雁齿旁阶溅沬飞流不染鱼鳞上瓦阑风伏雨无虞在天半空去地千尺星梁斗柱。榰银汉以横陈雪浪云涛。拖玉虹而曲抱。骑无输载氓不褰裳阳侯惊波。易为方轨。冯夷浸宅。履作康庄相彼桥中潬于黄河手握征南之节较昔梁孙原于黑水身乘博望之槎岂有一介羽流握其十指绵力裨君子之平政遵王道之景行欻奠夷庚罔烦令甲欢歌美谚近传罗甸之口碑隐行昭名远契漆园之心印将永玄玄之绩可諐郁郁之文爰锲贞氓匪溢华衮薄言观者勿替引之 

　　【 玉觚吉羽琅琅暎人】 

　　○竹溪记 

　　唐顺之 
　　余尝游于京师侯家富人之园见其所蓄自绝徼海外奇花石无所不致而所不能致者惟竹吾江南人斩竹而薪之其为园亦必购求海外奇花石或千钱买一石百钱买一花不自惜然有竹据其间或芟而去焉曰毋以是占我花石地而京师人苟可致一竹辄不惜数千钱然纔遇霜雪又槁以死以其难致而又多槁死则人益贵之而江南人甚或笑之曰京师人乃宝吾之所薪。呜呼奇花石诚为京师与江南人所贵。然穷其所生之地则绝徼海外之人视之吾意其亦无以甚异于竹之在江以南而绝徼海外或素不产竹之地然使其人一旦见竹吾意其必又有甚于京师人之宝之者是将不胜笑也语云人去乡则益贱物去乡则益贵以此言之世之好丑亦何常之有乎余舅光禄任君治园于荆溪之上徧植以竹不植他木竹间作一小楼暇则与客吟啸其中而间谓余曰吾不能与有力者争池亭花石之胜独此取诸土之所有可以不劳力而蓊然满园亦足适也因自▲嫣然有态 
　　谓竹溪主人甥其为我记之余以谓君岂真不能与有力者争而漫然取诸其土之所有者无乃独有所深好于竹而不欲以告人欤昔人论竹以为绝无声色嗅味可好。故其巧怪不如石。其妖艳绰约不如花。孑孑然有似乎偃蹇孤特之士。不可以谐于俗。是以自古以来知好竹者绝少。且彼京师人亦岂能知而贵之不过欲以此鬪富与奇花石等耳故京师人之贵竹与江南人之不贵竹其为不知竹一也君生长于纷华而能不溺乎其中裘马童奴歌舞凡诸富人所酣嗜一切斥去尤挺挺不妄与人交凛然有偃蹇孤特之气此其于竹。必有自得焉。而举凡万物可喜可玩。固有不能间也欤。然则虽使竹非其土之所有君犹将极其力以致之而后快乎其心君之力虽使能尽致奇花石而其好固有不存也嗟乎竹固可以不出江南而取贵也哉。吾重有所感矣。 

　　【 低徊婉转顾盻生姿】 
　　▲余音缭绕 

　　○太华山记 

　　李攀龙 
　　经曰太华之山削成而四方其高五千仞其广十里葢指华中削成而四方者尔四方之外宫之尽华山也自县南十里入谷逶迤上二十里抵削成北方壁下乃谷即西南出不可行行东北大溜中溜中一峡裁容人左右穿受不满足穿受手如决吻人上出如自井中者千尺曰千尺峡北不至十步复得一峡百尺人上出如前峡曰百尺峡则东南行厓往往如覆敦出人穿其穹中行穹中穿如仄轮牙也厓绝为桥者二所东北径云台峯东南得大阪可千尺人从其罅中蹑衘上阪穷为栈五步顾见罅中如一耦之■〈田巛〉新发诸耜矣罅中穿如峡中峡中衘如罅中峡中之繘垂罅中之繘倚皆自汲也栈北得厓径丈人仄行于穿手在决吻中左右代相受踵二分垂在外足巳茹则啮膝也足巳吐是以趾任身也北不至十步厓乃东折得路尺许于厓剡中入并厓南行耳如属垣者二里剡穷复西出厓上行则积穿三丈有厓从北□□此厓上复高三丈自踆首南行厓如前剡中属▲□妙 
　　耳甐耳矣三里而近为苍龙领领广尺有咫长五百丈厓东西深数千仞人莫敢睨视是郦生所称■〈木弱〉领须骑行者矣虽今得拾级行哉足欲置之置先尝一足于级上置也然后更置一足其所置足犹若置入石中者犹人人不自固匍匐进也级穷得厓踆焉高二丈一隅西北出人从其隅上南一里得厓又尽磝不可以穿繘自汲也是皆所谓悬度矣不至百步西北冐大石出厓下西南上二里得松林五树称五将军厓上者不见杪厓下者不见本从县中望见松如树菼也西一里有大石如百斛囷不知何来客于此横道而处踰之为穿径二十所西南百步得巨灵掌掌在削成东北方壁上不尽壁五丈许人不得至掌二丈许掌形覆其拇北引如三寻之戟从县中望见掌即五指参差出壁上也又西百步诣削成四方上矣西南望削成四方中东北望所从上削成道道从东北隅出二十里是錞于云台峰犹杓之在十矣削成则上四方顾其中污也上宫在污中西北玉井在上宫前五尺许水出于其上潜于其下东北淫大坎中凡二十八所北注壁下壁下注道中一穴北出水从上幕之也四壁之穴各在一搏上宫东南上二里许得明星玉女祠含神雾称明星玉女持玉浆乃祠在大石上大石长十丈许祠前辄拆拆下有穴穴有石如马折南五丈坎如盆者五所如曰者一所水方澹澹也下从祠东南峡中行二里得池二所大如轮东南行三里望见卫叔卿之博台在别颠为埒不尽厓尺中如砥可坐十人厓南北繘纚纚也欲度者先握繘自悬厓中乃跖厓自汰令就繘不得繘还跖厓自汰得而后释所自悬繘也此即秦昭王使人施钩梯处也西南上三里许得一峡如括曰天门门西出为栈而铜柱陿不能尺长二十丈栈穷穿井下三丈窍旁出复西行为栈而铜柱一池在石室中不可涸也天门旁有台如叔卿之台南望三公山三峰如食前之豆是白帝之所觞百神也从上望壁下大溪溪肆无景即日中窈窈尔久之一山出其末。若镞矢。顷即失之矣。是为南峰南峰前出南壁上东峰出东南隅壁上西峰出西北隅从下望之五千仞一壁矣攀▲□绝 
　　龙曰余既达削成四方中。不复知天不可升矣。余夫善载腐肉朽骨者乎。及俯三峯。望中原。见黄河从塞外来。下窥大壑精气之所出入。又未尝不爽然自失也。 

　　【 离奇佶曲满纸斧凿痕此等文字前辈所不肯为亦前辈所不能为】 

　　○斲氷记 

　　刘凤 
　　岁甲戌月之涂时乃大寒北风扶摇陵震川陆氷凒凒塞涂自洫遂以达弥望皆凝冱林木凄其色廪廪云?甚雨?对飊风?忽欲堕景候惨冽甚日暣霏霏薄之霒霭澹淡霨起相映发回中人凔不胜凚予与二三子居奥室重衾自拥犹憟若露之冷折骨惊相谓顷岁来寒未有也乃余顾跃然喜自昔之从燕中役霄雪沾浥霃霃千里积至牛目丘陵为塴陁腾涌风横挟之怒号天地若摇兀者久不游今复睹此怳然怀往且方壮少精醟盛冐犯霋寒朝夜衢路骑行无葢执策驱之耳不自觉今虽衰奈何都无意气学儿女子缩朒乃强命檝欲有所之榜人谏不听始自岓侧凿氷冲冲开不寻丈益督之前霵霵渐雨?虺裂之声硼■〈石訇〉磅硍若石砻斲之砾硌碎若玉礛之磊砢磷磷薄流澌左右荡激舟渒然进■〈舟戚〉■〈舟戚〉若割层磥硗喾击甚棘役者休劳之酒复行傍■〈舟羲〉者观者倚舻欲并出者咸怪之谓何所急厉意不避横轶中流擉摘抶抵如期赴迫切者咸噪以助之势挥蹸突攘益蠭起波沸翼而蹙之磕磕然者巳而迫午霁和泽气稍融液所殒破解散者所蹍跐副??寽者所牚捂蹍拓者则巳委积涯涘粲若雪绮矣数里间辟为通道夫或捧痛而讴或呼以作气遂抵湖上乃策而登四顾颾飉萧屑远郊苦雾霾之若汹汹动虽肃厉而不爽彻孔子曰天寒吐珠于泽睹若??晧溔不辨语所谓天白灏灏寒凝凝者与矧石气石?郁石?郁磢击与风?萧风?萧相杂面受之如射沙石粟肤龟手不足言战战不可任语笑皆为冻咽竹树飋飋柯叶尽霣望乃不蔽湖山远来在前予虽意益舒二三子无复色遽欲归夫时者不可常即岁如此严亦几何遇之景气无论四时当其极岂不佳哉何以暄凉间也人养适过窍理皆疏颜泽不坚故不可犯霜露予四方之人也而久此悒悒岂能忘故时忽睹此遂动驱驰想彼北鄙寒绝手足皆瘃堕沉身没命思策功名独何壮与而予与二三子空老耳何□且古者凌人纳氷阴室以赞阳气故无氷则书以□□东南地气稍偏然累岁冬燠则藏乃不固今幸□□遂合岁其阜与玄冥者能专其令与予虽山泽逸安得时穰岁登乃能无他虑又因其寒暑之暇极意所之纵览观焉而慨寓之矣 

　　【 写严厉硼■〈石訇〉之状熇暑中亦觉肌粟骨寒是销夏妙品】 

　　○重建提督军务行台记 

　　【 前缺文】 
　　兵部议尚书兵部议如都御史言请更一玺书为提督军务兼抚治者请给军令为旗为牌若节钺者十制曰可于是都御史拜受命乃为檄檄诸道曰荆襄。汝以楚之被甲组练左右广六卒长来。曰南阳。汝以韩之少府溪子龙渊革抉其劲士若长来。曰金商。汝以秦之厹矛鋈錞虎韔镂膺绲縢之骑步若长来。曰汉中汝以巴賨叟兵白发黄头若长来。既集则为之饬前矛虑无中权后劲为之置鱼丽鹳鹅之阵而亲鼓之又三令五申之俾各受约朿以归勒部士乃咸叹曰吾郧自是有帅哉葢前是孙公以抚治之节来填郧率厉文武士西刈巨憝欲申是请会念其二尊人移疾去去而使院有不儆于灾者属新之凡更二使者院告新而公复至始拜命名之曰提督行台有司砻石以记请而公用治行第一入卿大理顾谓其代者世贞曰志之毋忘所繇更也世贞谢不敏不可退而思之当成化时　国家尽西南之兵力。以仅胜诸流人。而始服崇郡。侨邑居之而犹不足。为置阃。阃不足。为置台。然其指乃在抚而不在督何也。今天下平治。荒服鲜辫四履之地皆大镇。其民逮曾玄以至耳孙。不复知所由创。顾抚不足而以督请又何也。当成化时其人犹困兽饥鸟。然思一就栖食之地而无其道。苟有以籍之。则笠耳。是谓无治形有治端其用不得不抚今大下号为平。而文恬武熙。孽牙之萌。葢日夜其间是谓无乱形有乱端其用不得不改而督是故晋武之销兵。巨源进而陈讽。颖考退而偷食有以也。孙公不以且得代谆谆言地方大筴手成事而授之不佞乃犹狥治人治法之说云即不佞乌能使▲督抚之义□然 
　　是官重书曰知之非艰行之惟艰以俟后之君子相与愯然顾名图践哉 

　　【 雄卓遒练之文直可凌轹班马】 

　　○先伯父静庵公山园记 

　　王世贞 
　　循麋泾而西者曰大王父司马公第袭第后稍西偏而枕泾者伯父静庵公园也入园松亭翼然巳屈松栢为左右屏巳又屈松栢为鹤鹿者各二折而西则东山之趾在焉有亭瞰崖而下俯稍西为静庵中五楹两序半之出庵折而西又数十武为山堂堂之南有台列怪石名卉东西修竹绵亘数百武辟堂扉而北则杳然别一天为大方池中浸芙蓉菱芡左右石门以入山分为二桥各有亭踞之其水左深入石洞为石梁以度抵一崖而止崖前凿盘砺莲花引水浮杯眇眇自崖隙出水右度桥而穷复为深涧上横石以道而西抵矾石山被以白华曰雪山诸山辅皆土冈委曲抱麋泾若率然之脊万松鳞鬣之山之胜不可尽数大抵石巧于取态果树巧于蔽亏卉艹巧于承睐亭馆巧于据胜而巳其所谓石则太湖武康斧劈昆英之属。果则桃李梅杏橘柚枨柑□梨梬枣橪市含桃卢橘来禽欝棣杨梅榙■〈木眔〉之属。树则梧槚梓栝椑栢杉桧黄杨柽榉檘栌胥余栟闾女贞椿榕之属。卉艹则蜀茶海棠辛夷玉兰蕙芷穹穷博且芙蓉芍药牡丹合欢忘忧青萝苍荔之属。各以百千计亭馆可再屈指数盖静庵公自罢藩幕归甫三十年中间即非负危痾峻风厉而未尝晷刻不之园其所规擘匠缔旦损夕益往往出人意表以故精丽甲东南。虽夙称名园者逊弗能抗。予自为诸生则巳侍静庵公杖屦游山中每春夏交苍翠四封蹊径殆绝裁霞襚彩因风回荡□幽漏明芬芳徐出琅玕峥嵘青葱峭蒨爽沁脾腑百羽萃止弄喧诉凄啁啾嘤嘤有傲人色纵屐游目靡匪趣会而静庵公雅好客客毋问昼夜啇移征易丝倦肉代改席谋欢醒醉互端是无但东南。称能为园主人者。亦逊莫与静庵公抗。而会予北游得一官久之遘家难归静庵公巳捐馆舍属服除稍从诸兄弟往则向之所谓松栢屏障鹤鹿及他栏楯荡然无一存石亦多倾圯卉草杂树十去五六亭馆十去三四苐其存者石色渐古苔藓蚀而萝茑封桮桊之木获遂其性上干云霄虬攫虎坐眩怪用壮履綦鲜及鸟雀益傲至于管弦之地松飙骤涛▲□古苍颓堪人□吊 
　　篁水相应恍若旧游之在耳而寻之不可复竟矣予从弟瞻美为静庵公少子酌予茗石上相对歔欷久之意以有所轧故不得致力于兹园以终静庵公志也予徐谓曰子不闻宛洛天地之中。古所称至距丽伟观哉。彼远无论铜池金谷。丝障钱埒之地。不终属梁窦崇恺也。大历会昌中平泉绿野。奇章之石。履道之竹。皆足以吞兹园八九不介蔕。而宋时李文叔之所记。无一为其子孙有者。文叔所记园几二十年。不旋踵而中金虏宁独旧主不可问。而遗丘故池潴夷为瓯脱。亦焉能彷佛指导哉。今兹园虽小颓。而幸置之湖海寂寞之乡厌者不易弃而欲者不易迹吾故知兹园之长为王氏有也。子何念焉瞻美意似有省者既而曰洛阳之不复园也葢三百年矣读李氏记而园若新也文其可以巳哉夫园之不吾长有也吾知之。而子之文长在天地。吾亦知之。子姑谋所以新吾园者。予曰诺又二年记成郡人尤子求为之图而予系以诗 

　　【 备盛衰荣落之感似听旧宫人说开元天宝遗事黯焉神悴】 

　　○仲宣楼记 

　　王世贞 
　　自王粲仲宣依刘表于荆州作登楼赋而江陵有仲宣楼后襄阳有楼亦曰仲宣而友人襄少史周绍稷至自修楚乘还断以属之襄阳其辞甚辨而其旨以刘表始至宜城用二蒯蔡瑁计讨平诸贼北据汉用以临中土几十五年而其子琮始降曹氏葢终始不离襄阳而江陵特其支郡仲宣之依表为幕下参佐以供朝夕不应去襄阳而登江陵之郡楼也然刘良注兹赋犹以为江陵而盛弘之荆州记则直以为□阳其所称陶牧昭丘云江陵西有陶朱公冢其碑云是越之范蠡又当阳东南七十里有楚昭王墓登楼则见之按张华志称范蠡葬南郡之华容又云济州平阴东陶公山山有陶朱公冢则所谓陶牧者未必确而楚昭王避吴去郢北徒鄀为襄州之乐乡其所谓昭丘者亦未必不在襄之近境也赋又云倚曲沮之长洲注引地理志汉水房陵东山沮水所出今房陵实为襄壤邑而沮水至郢入江故不走江陵道然郦道元谓沮水南径麦城西又南径楚昭王墓东对麦城而据此赋语为证则仲宣之所登者一而后人之所拟者三其在襄阳去赋事辞稍远而于理为近也夫襄阳之必为仲宣。与江陵之必不为仲宣。吾固不暇论。其辞之微称于后世。若士衡兄弟之所让笔。亦无足以容吾赞。独怪当仲宣时天下半麋躏于戈戟其可借而托足者独荆州而幽忧感怆之极自谓其身庄舄而心钟仪若有羡于求群之兽与举翼之鸟岂以景升之将阽而荆社之不木欤迨其一说琮而归操。甘为其用事之椽。而内艳其所从之神武遂忘先太尉司空之所以相汉其于辞葢不以风而以颂矣然则仲宣之所为怀思故土也非故国与故主也。予既以语绍稷而会　襄国王有所拓饰于楼使使来请记今　天子累叶神圣薄海内外为一虽穷发不毛之地梯航所可及者若在堂隍之下而无所虑其私王以亲贤有国兹土世世共奉唯谨亦宁若景升之不恤其祀而自玷于宗衮哉。予欲不辞而书之石以示夫游者仰而国俯而家靡所不衎衎即欲□撰述以鸣熙代之盛而附于登高能赋之义足矣□不必以仲宣轻重也 

　　【 考博似宋景濂荆涂记而笔手更老】 

　　○滕王阁图记 

　　卢柟 
　　柟少闻南昌当吴楚雄镇而滕王阁则俯瞰西江延引瓯越瑰琦绝伟为东南楼观第一及读王韩所为赋诸所称引益奇常自语以为当及壮游往视造物之妙于所谓滕王阁者庚子岁柟坐佣奴事系狱秋九月廵按监察御史樊公白其冤平反明年殷公追寘之大辟由是愈益锢其身不得之南昌观滕王阁矣戊申山东石公以明进士治浚加恩儽柟法少宽因市诸所蓄故物得画一卷曰滕王阁图自阁道始傍达连房阿观旋室■〈女便〉轩离担荷楶戢孴翔翥于霄汉之上怪石幽筱危松苍然护映屏障俱点缀人物山水图书象态呈露咸极巧丽独恨童仆数辈不可役使黄衣客兀然吹笛无声焉尔阁阴穹山崭嵓横碧黛绿滕赴环抱流泉瀸沃会为洲潏石衣蓱藻委靡悠然而可赏者是诚天作地藏以助兹阁为天下伟观者也于是抚卷慌忽若失缧绁栩栩乎若驭云骈而超越江汉飘飘乎若遗浮埃之表搏扶摇而游览于阊阖也乃知曩昔王韩所为文赋不诬而柟亦得覩所谓滕王阁者窃偿其私愿焉夫滕王阁柟未之见。所传图画。又未知真得肖其形与否。今遽喜跃为庆幸如是。设使柟诚得一凭览。尽江南临观之美。即当乘元气游六合。灏乎长往。与世相弃。岂直今日苟活为僇囚依圜墙溲厕而巳耶。柟幽拘多感每戍卒更飜至则道故旧事或曰某游宦业美田蚕园宅今丘墟矣或曰某见其服舆刀鼎奇器在若州县葢售之也或曰噫某死矣其子孙不能亨有富贵穷且丏也嗟乎柟待罪七载视犹瞬息斯世巳有陵谷变迁之意而滕王阁独淹蔑吾庐无闻于缙绅士夫是不几昧于天道往来消息盈缩之理与假令斯画为匪人有。不过资覆瓿之具。抑安知是图清淑之灵。于柟无衔。而吾烛物之智。不见晦于滕王阁也。龙川孟君思才儁豪爽尤深画理于柟龆龀友善因持轴语之曰是宜与君即柟不幸死。君可日哦其下。以慰吾滕王阁之思。幸而见原。则吾与君观天下形胜。登会稽。涉彭蠡。泝洞庭。越衡阳。临汉水。以望方城。猎云梦。窥荆门。下氓江。还行淮海之间。貙鼠所邻。蛇龙所居。厉幽显崎岨之观以求所谓滕王阁者周章而徧览之柟虽驽蹇尚能为君歌咏其事旧所藏图画乌足为之羡叹云因戒之曰去汝好适孟君家待吾考订姑作记与汝别 

　　【 倏真倏假忽喜忽悲似张旭酣书淋漓欲绝】 

　　○兵部武库清吏司题名碑记 

　　汪道昆 
　　司故有题名碑则舒太史纪之矣其言务矜名实不啻狥于众而徧告之往不佞居舍中石列名且尽诸同舍郎请更始会不佞以郡行其后十五年不佞入佐司马则尚书郎林文甫赵敬思在事帅诸同舍逓请不佞修成言窃惟除戎器以戒不虞葢取诸易自昔五兵之利。武库职之。至我　国家则缮之司空。储之大内。有发必先以闻。无亦国之利器。不可以示人。虑万全矣。乃今所司大者天下尺籍次者诸司舆隶征庸司仍武库名不忘古也顾勾稽在尺籍则专设主事分舍主之故事员外郎五年一阅诸军今罢勿籍独岁给诸军布絮无他端内舍主事归一人则督武学且摄部廪郎独主征庸出入及省中官吏质成每退朝入舍中时至辄升堂长揖下堂公事立办视他舍独优游且舆隶以力役征不办责在所部四方失伍必文至而檄诘之今分遣使者按部中此无所预武学材官子弟藉膏梁往往恣睢不受功令诸部以数端故率因故常藉苐令更张无所用其力又出入如乘传不旬月辄徙官即计日考成将不待此其大氏也古之仕者或以其世或以其身终或长子孙或岁至而后代率以持久而收効众夫然后名实归焉乃今事少而拥格多又逓迁去即夷夔稷契将何赖以成名必如太史之言则不佞请广之矣王者载鞬櫜而归武库。固将藏器待时。即无所用之示有积也故积金者饶。积粟者饱。乃今备在司马恶能去兵其在诗曰■〈走斗〉■〈走斗〉武夫公侯干城庄生有言兵莫憯于志而镆鎁为下夫以中材之士而当干城则其掺志者殊也不佞尝谓当世怠于养士而躁于用人士释筴而受书。任者曾不能什五六。夫何故。养与用异也。当世文武并用。而持文墨用事者居多。阃外将权轻受成而巳。一旦而受戎事。任者曾不能什二三。夫何。故文与武异也。故国不积。则缓急无材。士不积。则缓急无用。早服重积。其斯为治国之善经矣乎。然而善积粟者勿夺其时善积金者必与时息时违则事去时过而后事事则无功故曰时难得而易失志士将有树。也必有积也。资适逢世。恶可失时。仕莫善于郎▲不□之害 
　　潜所谓时也由郎而下则官薄而事烦等而上之则任专而事重故惟诸郎事省而武库尤省良时不在兹乎。乘闲暇则明政刑避宴安如怀酖毒昔之从政亦莫不然于时枹鼓不闻兵革不试自公多暇岂无所用其心哉按章程。考令甲。则积多闻。察地形。辨人物。酌时宜。则积多见。博古以资闻见。则积多识。议坚瑕。明奇正。部署兵势分合。侦虏情向背。则积多谋。日而积事。月而积功。岁而积成。积久则相悦以解。由是而向用。□□而不利哉。昔之闻人尝以布衣任天下▲抟题多积之善 
　　事卒之□□□夏目为数万甲兵其积可知巳故百金之□□□□□□假令得万人敌将帅之役也彼以一□□□□□□非社稷之役乎哉有志亦若是耳夫燕无函秦□□燕秦非无函庐也夫人而能为函也庐也今之君子则皆用世之良上之奉　天子威灵。下之服司马法。得时而驾。相与宣力四方。固当韣乌号之弓。房肃慎氏之矢。函昆吾之剑。鐻休屠之金。辇而归之尚方。以尊　天子而威四极。讵宁谓武库无兵乎。进而揖□六卿。出都四岳。次之分部藩臬。南面而视诸古诸侯。则其绪余固无难者。镆鎁可断犀革。于齿腐何有哉。今大司马谭公由武库起自是攘夷距虏俨然为国金城此其在古人早服重积之道得矣其名具在观者其有兴乎此太史引而未发之言敬告来者 

　　【 积之一说堪为救时石画议论斐亹更迭出不穷】 

　　○故总督少师杨公生祠碑记 

　　汪道昆 
　　蓟门故未有督府其置督府也自嘉靖庚戌始诸督府故未有功其着保障功自少师杨公始密云故未有祠既去而生有祠也自杨公得代始故未有行边使者乃今遣大臣至自不佞道昆始壬申大阅不佞奉使蓟门首事密云则督府治也凭轼而经北郭少师杨公祠事在焉不佞释辔下车徘徊祠下进诸材官诸父老问公故督府状纚纚数千万言不佞俯而思仰而叹也嗟乎吾故知督府之难。乃今而后知蓟门之尤难也。蓟门难矣。乃今而后知杨公之独当其难也。顷自　先帝即位虏寇滦东则自东南召文武大臣入受蓟事在事者委身戮力日请便利行之于是严责成。分部伍。矜保界。缮停障。明间谍。察虏情。程功能。作士气。乃今戍守相望。辎重相从。车战有营。火攻有器。以此而视畴昔。何论径庭。彼其内乘积废。外劫积威。一旦与之更张。庶几敌忾。是难能也。要以穆考端拱于上。从谏如流。三事赞密勿于中。筴边事如指诸掌。言入则无不利。令出则无不行。卒释群疑壹归国是。此今日事也庚戌不戒法当事者狥市中虏　既饱归将岁一啖以望其腹小入小利大入大利莫敢谁何　太上抚剑而视。边臣一不效。辄传向者法。柄臣子方用事。非入郜鼎即出镯镂。重以发言盈庭。掣之肘而代之割者。何纷纷也。夫以不律之师。御方张之虏。蒙不测之罚。抗无厌之求。狃不询之谋。执□尸之咎。跋胡疐尾。虽狼顾且不遑。此畴昔事也今日之事将能而君不御故易为功何以故。庙算胜也。畴昔之事孤立而患多门故难为力何以故。庙算非也。今日之事。自中主之。此非真督府能也。非真将士力也　圣君贤相之吁谟也畴昔之事。自中制之。即智者不暇为谋。勇者无所效力矣。吾故曰少师公之烈也。诸将吏然疑者半藉藉有后言以昔视今虏不改谋地不改备其难均也乃今视昔有间矣无宁右昔而左今嗟乎不佞尝从公等猎塞外矣虏众犹犬羊也。其猛噬犹豺虎也。跳梁犹禽鹿也。犬羊众矣。吾其鞭挞而驱之。牧人事也。豺虎猛矣。吾其格之搏之。有力人事也。鸟举而麕至。难制矣。吾其鞲弋之。网罟之。佃人事也。君犹天也其明日月也其威雷霆也雷雨时作虽日月不能不晦冥闪忽交加不及揜耳当其晦日月安足恃哉柄臣挟上行私犹之乎旱而魃也犹之乎稼而蟊也溃中而拥下奚翅豺虎禽鹿犬□由前而罢者若而人由后而诛者若而人岂其力诎而智单无亦机楉势禁故终不免杨公中立壹以身狥国家避径窦不由绝苞苴不入即文武具足业巳结　太上之知彼其自君侧而虎视公不忘逐逐危可知矣于时虏大举薄大水峪直将袭故智乘之虏尘蔽天连数百里金吾缇骑日数十至接踵以密闻大墨方睚眦公幸不保以自快公登陴冐矢石。亲将诸将兵扼虏冲。一虏先登断臂而堕。虏大沮。寻反尾为首。击其东。公业巳遣主将先出间道备之严。虏不得逞。夜募死士以火攻虏。虏乃咋指遁归。明年寇马兰峪乃复创去。由是　太上倾心向用四方有败率倚办之。揭日月而收雷霆。彼其为魃为蟊。终不得间。大都天佑明德。赉以不二心之臣。人力宜不及此。故今之所易昔之所难今之所优为昔之所不暇则其所遇者殊也诸将吏唯唯则以使者得专述愿旌公伐而勒之碑公在端揆不佞为公故吏其知者谓不佞为考信其不知者谓不佞为市交藉第令碑之碑故以公重抑将以不佞轻矣及公得谢诸将吏请如初不佞谓公以老成而系四海之安安车旦暮且下居有顷则以襄毅易公名边人申请者三义无所避惟公以功实冠勋府直将飨太庙书太常蓟门特举其一隅无庸不佞在法以劳定国则祭之能御大菑能捍大患则祭之乃今生有祠死有述上之不愧尸祝下之不愧鼎铭矣遂勒之丽生之石而系之以乐章 
　　建玄钺兮受彤弓遏寇虐兮三辅东都元老兮绎肤公渥周泽兮九州岛岛同巩上国兮绥华戎释东顾兮纡重瞳最祈父兮尸元功留赐履兮表故宫英勃勃兮气如虹骏奔走兮万夫雄傧俎豆兮伐皷钟灵之来兮驱长风辟蚩尤兮御丰隆森象卫兮云鸟从纷来下兮集高墉 
　　右迎神 
　　援北斗兮挹上尊皷吹离兮铙歌烦陈部曲兮昔。所敦缅折衡兮俪若存间合终兮寂不喧蹑文履兮归华轩怀旧昭兮湛新恩捐遗筴兮翼后昆日云暮兮群灵奔经大行兮宿昆仑陟帝所兮开天门宣沆瀣兮恊细缊粒下土兮籓中原鞬櫜卧兮京观骞贡騕褭兮效瑶琨来万国兮叩九阍历千■〈礻冀〉兮奉至尊 
　　右送神 

　　【 参稽时势燎如列眉而抑杨斡旋处具见笔力】 

　　○临朐县文昌阁记 

　　冯琦 
　　斗魁戴筐六星曰文昌宫按天文魁主日平旦建寅德在东方故天官书曰魁海岱以东北也然则海岱诸郡宜祠文昌今天下学宫多祠文昌而吾朐当斗柄所建于其照临而独阙如也祠文昌自博士张君始张君来典邑庠谓间者科目晨星以堪舆之说建高阁于东门故址为学宫左获因以奉文昌之祀计工程度官是土者及士大夫百姓争助之赀逾年未竣而邑侯至实始成之是役也以张君始以吴公终而移书不佞为之记余惟文明之代。地绝天通。人神不杂糅。今祠家多援周天列星而以人事之斗北极也而命之为祖为师取斗四星图绘其象而谓之魁指戴筐六星为缟衣素写青童白马而谓之文昌夫以悬象着明列宿之次。乃能下而与人通其言语。文字。听其钟皷管钥。飨其牲牢酒醴。此其说宜儒者所不道。虽然神也而以人事之非礼也神也而以神事之则礼所不禁也今夫天之有帝也。星之有君也。星精降而为贤士大夫。大圣贤之骑箕而列为星也。说▲有色 
　　虽在耳目之外。亦安得言地天绝不相通乎。今当斗柄所建而为之祠洁粢盛备飨礼以昭大神而大神相之以兴起多士未可知也然而不敢恃也夫气之聚散势之向背地形也而移之于人此亦儒者所不道夫士受命于天乎。受命于地乎。吾以为在人而巳。世有不祠而福靡不耕而获今诸士无乃玩日愒月于修业实有所阙而以乞灵于堪舆天官家其谓之何虽然是举也国人属耳目焉将兴起其视听而澡袚其心志斯不亦累土以为师保乎然而不敢恃也▲全靠神力 
　　古称文者精所聚也昌者扬天纪也天垂象君子则之诸士其一乃心凝乃神游精八极取材百代以掞天藻而敷国华为景星为庆云此其为文昌也大矣。夫神有神之祀。弗敢废也。人有人之事。弗敢失也神无废其祀人无失其事斯亦地绝天通人神不杂糅之义巳若夫堪舆天官家言则余不敢道之也 

　　【 不恃巳而恃神士子陋习绝地天之通只在人无废事而神安幽冥其吉祥善事当更胜于建阁之纷纭矣】 
　　▲奇而核 

　　○重修大观楼记 

　　利瓦伊桢 
　　瓜州镇在江北岸距杨州四十里而远有城自宋王友直始废矣嘉靖末倭犯扬州更筑城城南故有望江楼亦废万历初丘郡丞更为之名曰大观三十年来渐以圯剥郡丞豫章方中子缮治斧藻还于旧观集镇之为诸生者暇日属文谈经其外为台建大将旗鼓岁时肄水战之士四隅有隙构别馆庖湢皆具凡游者与四方客之寄径而厩置不给者于斯共一日之积一夕之卫焉大江可■〈奭斗〉金焦北顾三山可挹蜃楼雾市可窥若木扶桑可援钟阜龙盘石城虎踞宫阙陵园郁葱王气可约畧揽结也信哉大观矣既落成中子俾予记其事考史曹魏伐吴幸广陵故城临江观兵摄天堑之险而返今瓜州涉譬之衣带水耳以彼戍卒十余万舳舻千里何难飞渡岂地有沧桑移徙抑郡邑建置古今不当瓜州故非临江所耶江远即敌亦远江近即敌亦近远近之间。所为控御经畧难易区分矣。国家财赋吴越强半漕挽栉比率由此出留都与京师共建是为股肱故以属邑一镇而张官置吏屯兵备警与郡相首尾门户严则谢玄无内顾之忧。藩篱固则祖逖有前进之势。观于地利而知镇之重也。四方民赘聚无万数家鲜恒产什九商贾仰机利而食自榷税中使出而商困商莫富于盐策多秦晋新安产非土著也顷者盐政抏敝巧法不可胜原商乃重困东南水旱无岁无之益以河决堤繇不息迯亡塞路盗贼多有倭奴蹂躏属国未遭大创鲸鲵播荡余腥尝染淮海建囚跳梁视辽左杌上肉有如万分一饮马山海关遏天津运道震于其邻讵可安枕山东河南大祲饥民累乞丏不遂恣行抄掠就蒲蠃于江海之邦昏夜舴艋络绎不复谁何凡此皆可阶乱昔人所云承平为繁华之会。多事为驰骛之冲。观于时事而知镇之重也。登斯楼者宜作何观将洽其新昵出其尊彝品其百笾敬其袚除体解节折而共饮食之酬弊宴货以示容合好乎将仰而山俯而江远而海昕日夕月烟霞风雨草木禽鱼四时万汇穷态极变应接不暇击节而吟挥毫而书鼓琴而歌盘礴而画坐胡床而啸取适目前不知其它乎将侈口鲍昭之赋芜城也牙樯锦缆青楼绮陌车挂轊马驾肩廛宇扑地歌吹沸天赞以富都那竖相以长鬣之士以视侈淫色为明以土木崇高雕镂为美金石匏竹嚣庶昌大为乐乎抑观夫耕耘机杼之业日蹙琐尾呻吟之状日增铸山煮海之赀日耗蓬蒿艾荻之区日蔓也余皇太白蒙冲鬬舰走舸游艇五楼三翼非不饬也而能操者几何人城高九仞睥睨万计楼橹刁斗革笥木荐桔槔兜零渠答蔺石鹿角虎落非不备也而善守者几何人介冑剑戟矛▲大意与阅江楼记同而庄严闳丽则□事增华矣 
　　铤弓弩鼓钲旗旆火攻之器非不修也而敢战者几何人八阵六花鱼丽鹳列箕张翼舒右牝左牡越之鴈行郑之鹅鹳常山之率然非不试也而实用者几何人则必有穆然深思。凛然畏惧。戚戚然若痌瘝在躬。闵闵然若农夫望岁。皇皇然若彻桑土。戒衣袽。惟恐失时者矣。诚如是镇为吴楚扞蔽为帝畿金汤奠无穷之基垂无穷之闻所贵大观傥在斯乎挽近世文章家有记天开图画楼者有记京日月观者有记壮观亭者皆镇错壤景物相方而其大抵多吊古览胜放浪流连以宽旅况而寄才情非危言核论瞿瞿艮士所欲闻也窃附■〈木巳〉忧嫠恤之后舞笔奋词用告观者中子名尧庚持官守身以顺简书奏课为最兹特其一端云 

　　【 嵩岳其体江海其气洵称□观】 

　　○白华堂记 

　　陶望龄 
　　新都许太初。兴寄儁远。（雅）[素]善游于琴。尤自喜以为独解绝（诣）[至也]。余与相从都下既久。每凉月佳夕相对。焚名香。拂弦奏之。为之忘返。太初又善医。手指所遇必奇中。尝谓余曰。凡吾所为医与琴皆有寓也。久之人有为余言许君行纯孝。亲病尝刲左股作糜而进。悲其亲之不能疗。而欲以技仁夫人之亲。技成而悲其巳晚。幽忧邑郁不可告语。辄抑而写之于琴。其所谓寓焉者其然乎。太初请予记其白华堂曰。此司马南明▲学业深入曰造诣孝子之心仁人之用 
　　先生所目也。余葢尝诵诗而叹其畼情宣志之善。当夫境合志符。古今人情真出一轨。及览笙诗六篇疑之。既而叹曰。诗之妙至是乎。夫有诗之声。有声之诗。精之所至。口不能喻也。意有必极。物不得间也。难言矣而犹可言者。文载之。歌扬之。而声附焉。南雅之类是也。言所必不能（迨）[及也]。文所必不能传。而聊托之于物则声焉而巳。彼（嗢）[搵]（哕）[厥]夷（靡）[细也]■〈口雝〉■〈口雝〉喈喈之间。而诗在焉。六篇是也。故太师谱辞外之情。而国史标一成之目。葢韵接声稽而诗不能遁。所谓白华者。岂亦当时孝▲嗢哕理气也 
　　子所寓。而太师采取之。如歌辞之录于民间者与。钟子期闻击磬者而悲。问之曰臣不睹臣之亲三年矣。钟子期曰。悲夫。心非臂也。臂非木石也。悲存乎心而木石应之。悲夫然则笙耶。磬耶琴耶。其谁为白华也耶。其谁非白华也耶。按仪礼乡饮酒及燕礼笙入于悬中奏南陔白华二诗。皆孝子之什。先王之以孝教天下葢如此。第令今之世有明乐者。而采声诗以章孝治。则许氏之琴。倘亦有谱而传之者与。白华何异焉。余鄙陋素昧音奏。属新有家戚。念老亲甚。夜过太初。为援琴如曩时。凭几听之。悄然而忧。凄然泣欲下。几不能卒其乱也曰异哉琴昔之琴也。何其悲哉。将子有思乎。其余心之思乎噫余殆得之余心也。非能得太初之心也。向使余能知音若钟子。当不待宫羽之定。而知其为许氏白华矣。宁至今日哉。余移疾南棹。幸而得请。家傍镜湖。波平月华中。流■〈舟羲〉一舫。安得邀太初为操。一再弄易其悲而为乐也。然太初好游。岂无意越山水乎。庶几遇之书以质许君。因为斯堂记焉。 

　　【 至情相感恻恻心动纸幅外觉有无限回翔】 

　　○浙江按察司题名记 

　　胡维霖 
　　我明内有都察院。外有按察司。皆朝廷执法之臣。故称臬司为外台均之豸服为触邪也以明刑弼教。以振纲肃纪。以揆文奋武。任不（綦）[极重]重哉。浙为十三藩领袖。而浙江按察司。以按察浙江之郡县者也。有总宪。有副宪。有佥宪。凡守令之贪廉。奸豪之纵横。士习之隆污。民风之嚣淳。囹圄之冤抑。将师之勇怯。戍卒之勤惰。与夫海寇之出没于闽粤。倭夷之蠢动于岛洋。咸得（纠）[举也]而察之故官此司者代多名臣天顺以前。未有伐石题名者。有之自黄襄敏公始。嗣后凡四修。至万历丁亥。少司寇吴公。再为勒石。距今四十年。姓名多遗佚。霖承乏杭严道。时与总宪海虞陆公。俯仰今昔。因搜次名籍。编年纪序。其有徽猷美政。赫赫濯濯。见　征于文献者。一一详纪所以备考信也有事业彪炳昭代。而此方宦迹。偶遗纪载者。不敢旁引所以阙疑俟补订也又以碑石有限。名不胜书。因付剞劂。是前此未有镌之仕版者。有之自陆公与不佞始。今上龙飞戊辰。霖待罪本司。与诸寅君展玩题名录。尚友先哲。恍若同堂。督学使者江公以霖入浙数年。考古有征。不可无记。霖谓君知御史大夫轩公之为臬使乎轩遇廵台于道不为避肃揖之曰某今日以某事适某所先生行将安之廵台曰将访某乡达轩公曰宪臣宜为国击奸贪不宜数烦驺从从贵人游也廵台唯唯先进遗风如是吾辈今日不惟服轩公之劲直而且服廵台之谦光也盖初遣直指使者与▲轩公之人品经术只数语见之真不减龙门作论赞□也 
　　宪使互相纠劾。宪使九年考满入为侍郎。后来积重之势不可反。而外吏渐轻。虽然。宪司之轻重。不在体貌而在风神。郡邑之祗畏。不在恐吓而在清严千百年后之衮钺。亦不在虗声而在实迹大抵不离廉访者近是盖廉则生明。廉则生公。亦惟廉则生威。试观刻中名臣。项背相望。皆自澹泊宁静中来。世有不淡□□称理学者乎。有不淡素而能文章者乎。有不淡素而树节义者乎。有不淡素而经济翔于中外勋伐纪于旗常者乎。且无论后来爵位功名周濂溪尚以主簿显胡翼之且以教授显况堂堂监司为天子宪臣者哉就刻中有官止廉使者。有官止副宪佥宪者。今其姓名。烺烺人耳目。如祥麟威凤。无不知其为国瑞。亦如泰山北斗。无不仰其为儒宗则惟其廉也先自为天下第一流人也故必自按而后可以按人亦必自察而后可以察人夙兴夜寐皆其察之之时谳狱看详皆其察之之地见宾而询吏治民瘼进属官而商地方利病兴除延见父老而问民间疾苦若何驱治皆其察之之人倘巳不察而汶汶方且▲□就按察二字细加体验便有大经济非留心国计民瘼何能道此 
　　诲吏以贪而何以察吏训士以污而何以察士虎视躭躭于民而何以察民封豕长蛇于将领而何以察将领白昼攫金于乌台而何以弭盗安民瘴烟毒雾甚于倭夷又安能使波宁海定也耶昔成祖文皇帝时。有周公讳新者。以孝廉为浙宪使。因锦衣纪纲诬奏逮狱。新曰。生为直臣。死为直鬼。吾无憾矣。他日上见有人被朱袍立廷中曰。上帝以臣刚直。命臣为浙江城隍。为陛下治奸臣贪吏吁天道之好直也如此披阅题名录。贤奸忠佞。君子小人。亦既了然矣。后之视今。犹今之视昔可以畏哉可不畏哉余何能为记。特记轩周二公事。以告天下之为按察司官者周公广东南海人举人原名志新永乐尝呼为周新因改名新先官御史弹劾不避贵戚人呼为冷面寒铁其任宪使因风吹异叶而至。勘出寺僧之奸情因蝇蚋聚马首而辨出劫杀布商之贼初至曾微服行县触县吏怒收系狱中与囚语尽知吏▲应豸服触邪句 
　　状明日迎者至乃自狱出县吏竟以罪去钱唐令叶宗行素号廉能新私入其居惟笠泽渔腊一朿其家所寄袖少许出明日召叶饮出腊示之他令相戒莫敢为贪后杭人率以五月十七祀城隍为其始生之辰云轩公名輗详见名臣传不赘 

　　【 欧阳吉州学记大指在教教在正人故廓朗而多婆此篇大指在法法在正巳故森严而有律傅云言志曰记当并无负斯语矣】 

　　○李沧溟先生祠堂记 

　　胡维霖 
　　我明文治丕显于李空同。李沧溟。故学士莫不知有二李先生。余弱冠赴省试。见空同祠。以先生曾督学西江故也。今入邢间。所为沧溟祠。则在僻街隘巷。余曰盍不移诸南北通衢。使冠盖相望。瞻拜宇下。父老曰然敬徙北关外。与刘白川祠相邻。门西向。堂南向。堂之前有池。其溟渤之涓滴耶堂后有寝。先生之神楼焉。工竣。郡士民请记于余。余曰。凡守土有功德于民▲古法 
　　者。尸而祝之。数十年后。碑（漫）[不可知也]漶不可识。祠亦颓焉。间有重修之者。必其人在公卿间。地方以此献媚。即不然。亦必其人子孙在要路。地方以此媚其子孙也。若沧溟。距邢几七十载。杜寅翁谓先生虽有子有孙。曾玄则斩焉无遗矣。悲哉。邢州人又何所媚而子来重新之。先生之功德可知也。问当年何以治邢。邢父老心可得而思之。口不可得而道之。余尝考殷少保作志铭。与王大司寇作传。窃识其槩。先生一麾出守时。语弇州曰。使吾仆仆途道事严客。帣鞴鞠脆■〈月〈氶上巴下〉〉睨上官　▲漶音换言质而可垂 
　　之色而进之。俱有所不能。晨兴坐堂。皇揖属吏。延见乡老。问疾苦为兴除。脱若承蜩矣。故其政务为休息爱利。邢旧有种马场。后误以为营马牧地。增赋至二千七百余金。先生请悉蠲永不征。又请留永济仓粟。毋灌输京师。但以饷邢戍卒。裁将作供。以邢土狭民贫。但比真定十之二。益永年邮传于沙河邯郸界中。二邑民役。免跋踄一百七十余里。稍稍息肩。巨鹿官亭。界在真定诸邑间。群盗啸聚无时。捕之如搏影。先生请移防秋别驾往镇。盗不敢窥境。又请移廵司于黄榆岭以备非常。晋赵胥赖。至谓京师仰东南饷不时至。而燕齐汴赵。边河百里而近者。无出赋钱。皆赋菽粟浮于河。达京师。缓急一策也世论韪之。他若散募卒以杜事变。仿常平以时畜积。严保甲以弭盗贼。皆深计长利。非但目前便宜。则宜乎邢民之不能忘也。试观邢之绅衿。覩其祠者。莫不曰。此昔年守邢而木铎我者也。肃然稽首。邢之编氓覩其祠者。亦莫不曰。此昔年守邢而宽恤我者也。欣然舞蹈。可见先生之流风善政（沦）[浸入也]于肌肤。人人胸中先有一沧溟在也。▲与韩昌黎□处士序□一去 
　　若皇华使者过其祠。莫不曰。此先生昔年守邢。文必宗西京而治亦嫓美两汉地也。凄然有怀。计偕诸孝廉与大学诸生瞻其祠。莫不曰。此先生昔年守邢。与王弇州登楼而赋天风岳色之句者也。油然以思。可见先生之节义文章洽于骨髓。人人胸中先有一沧溟在也。夫古人有云。吾子孙祀我。不若桐乡人祀我。吾神在桐乡也。今既无曾玄以祀先生。而邢州人独敬祀先生。先生之神舍是。其奚之焉。说者以天视听自民视听。民世戴其德。天曷为斩其嗣。岂真天道无知耶。非也。盖古圣贤不以子孙为子孙。而以祖述者为子孙。如文章炳若日星。得其宗者为宗子。得其嫡传者为嫡孙。得其一体与具体而微者皆是。支分派别。千百世而下。有能颂法之者。皆其奕（叶）[孙]云（仍）[孙]又何必血胤之为曾玄也乎由斯以谈。先生经国大业。不朽盛事。岂在区区一郡循吏间论哉。故余刻其邢州诗。与空同七言律。合为二。李先生诗于郡署。使后之吏兹土者。八而诵其铿然余韵。出而睹其岿然灵光。登楼而徘徊大行。宁胜千秌巨鹿之感吁伯夷之风。▲古法 
　　可以廉顽立懦。下惠之风。可以宽鄙敦薄。先生其合清和以为风乎。真百世之师乎岂可以三辅之循吏论哉。先生名攀龙。字于鳞。号沧溟。山东济南府历城县人。嘉靖甲辰进士。由刑部郎出守顺德。升陕西提学副使。仕至河南按察使。 

　　【 非胸中破万卷下笔无一字者断不能有此浩落之气昔于鳞先生论文自西京而下诗自天宝而下则有所不齿以此文祠之譬稽叔夜掺酒挟琴阮步兵应当作青眼矣】 

　　明文霱卷之九 

　　●明文霱卷之十 

　　武林刘士鏻羽石父评选 

　　记三 
　　书事 
　　题跋 

　　◆记三 

　　临川县古永安寺复寺田记 
　　青莲阁记 
　　游北固山记 
　　游峄山记 
　　小洋青田记 
　　游苏门山百泉记 
　　文漪堂记 
　　藏阴符演灵鹫岩记 
　　彭城放鹤亭记 
　　求忠书院记 
　　虎丘三泉亭记 
　　东门观桃花记 
　　游鬼岩记 
　　游城南杂记 

　　○临川县古永安寺复寺田记 

　　汤显祖 
　　天下有闲人。则有闲地。有忙地。则有忙人。缘境起情。因情作境神圣以此在囿引化不可得而遗也何谓忙人争名者于朝争利者于市此皆天下之忙人也即有忙地焉以苦之何谓闲人知者乐山仁者乐水此皆天下之间人也即有闲地焉而甘之甘苦二者诚不知于道何如然而趣则远矣朝市之积。则有田庐。山川之余。则为寺观故寺观者忙人之所不留而田庐者闲人之所不夺也临川古为名郡五峯三市在焉三市者市也五峯之间闻有观九寺十三葢入明以来大为忙人割夺尽乃至（稗）[细也又荑稗]粥无所而古永安寺境界岿然独完其田则大半无有矣邑侯袁公起于蕲黄来宰于兹广山川之精深性相之学披啚而叹曰临川人之憎闲人也一至此乎有能从吾言而反其田者吾徒也于是郡弟子刘某首藉所买田若千亩上侯以归于寺侯为欣然告世尊而抚之曰此所为孝子刘某也而适是时有僧大千购得南都藏经以至而尊置之寺侯曰有其书矣而无其人何于是有浮梁僧水月为达观先生弟子精心苦行通于译唱之义适来寓斯人士与游始知有所谓宗门者久之长于寺僧大初来讲莲华经听者千余人得田而食无不欢喜赞叹曰此固我侯之福田也嗟夫当忙人之急得此田也。岂不曰彼无父母妻子之属。先王所禁游民者。吾非真有所憎利其田。姑以蕃其种类云耳。嗟夫此所谓夺闲人之物以将养忙人也。固一其说。然试以语彼使天下皆忙人而无一闲人皆忙地而无一闲地则亦岂成其为世相也哉且今所从游于二氏者彼亦有所业。非所禁游民也。如其为游民。法固禁之久矣所惜者游人之非游而闲人之未尝闲也非闲非游。不可以涉道。是故聚百闲人而食之。必将有意乎道者焉。聚千闲人而食之。必将有进乎道者焉。不巳而食闲人至于万。犹将有得道者焉。道之丧世也久矣。幸而有一人焉。其何禁于千万人之闲而夺其养哉。即未有之庶几有之如以食有▲□□皆□惟不□不闲人可恨 
　　千万人之闲者夺以养百千万忙人其必无冀于有道者矣则亦蕃其种类而巳然则侯所为存寺者或不在田而在道饭器无殊香色有异后之游闲■〈逞，山代口〉来食于兹田者其亦有感于侯之弘愿云 

　　【 闲忙二义甚新冷然之韵如叩哀玉】 

　　○青莲阁记 

　　汤显祖 
　　李青莲居士为谪仙人金粟如来后身良是海风吹不断江月照还空心神如在按其本末窥峨嵋张洞庭卧浔阳醉青山孤踪晻映止此长江一带耳风流遂远八百年而后乃始有广陵李季宣焉季宣之尊人乐翁先生有道之士也处（嚣）[戢众口也]而神清休然穆然五经师其讲授六德宗其仪表达人有后爰发其祥梦若有持清都广乐徘徊江庭以祝将之曰以为汝子觉而生季宣因以名生有奇质就传之龄骚雅千篇（殆）[几也]欲上口弱冠能为文章云霞风霆藻神逸气遂拜贤书名在河岳公车数上尊人惜之曰古昔闻人雅好鸣琴之理子无意乎季宣奉命筮仕授山以东济阳长资事父以事君亦资事君而事父也三年大着良声雅歌徒咏然而雄心未弇侠气犹厉处世同于海鸟在俗惊其神骏遂乃风期为贾患之媒文字（秖）[适也]招残之檄矣君慨然由神武门登太山吴观而啸曰使吾一饮杨子中泠水亦何必三周华不注耶且视在终致吾臣而为子矣则归而从太公羣从骚牢夷犹乎江皋眺听壶觞言世外之事颓如也起而视其处有最胜焉江南诸山翠微浥瞱几席欣言久之夷堂发■〈椶，去木〉层楼其上望远可以赋诗。居清可以读书。书非仙释通隐丽娟之音皆所不取然季宣为人伟朗横绝喜宾客而芜城真州故天下之轴也四方游人车葢帆影无绝通江不见季宣即色沮而神懊以是季宣日与天下游士适从相与浮拍跳踉淋漓顿挫以极其致时时挟金焦而临北固为褰裳蹈海之谈故常与游者莫不眙■〈目咢〉相视叹曰季宣殆青莲后身也相与颜其阁曰青莲季宣叹曰未敢然也吾有友江以西清远道人试尝问之道人闻而嘻曰有是哉古今人不相及亦其时耳世有有情之天下有有法之天下唐人受陈隋风流。君臣游幸。率以才情自胜。则可以共浴华清。从阶升娭广寒。令白也生今之世。滔荡零落。尚不能得一中县而治。彼诚遇有情之天下也。今天下大致灭才情而尊吏法。故季宣低眉而在此。假生白时。其才气凌厉一世。倒骑驴。龙巾拭面。岂足道哉。海风江月。千古如斯。吾以为青莲阁记。 

　　【 韵骨幽姿偕仙傲俗】 

　　○游北固山记 

　　王思任 
　　江南人北还入京口即有家庆出则茫茫交集其兴亡逝水之感每许困衡者知之而旴扬气往之人不与焉则北固者登临噫慨古今南北之所也金焦胜绝终有涛心北固枕铁瓮城如在茵几而豆瞰诸山予每读卢肇诗海日生残夜江春发旧年辄为此出悲壮半晌庚戌十月量移由拳买樱脯走眺三山阁刘伯纯适至飞觥浏览不觉灯火照扬州矣下上横斜星斗俱醉乃捉伯纯之臂呵而问之铜坑东卸。京岘抽中。何以撑突厥山。改元甘露。吴皓何以不固。六化人何居。行僧何往。狮何狞。岂僧繇辈之神物而为鬼风蚀尽。赞皇手栢何以干之。天监宝书何以漫之胡石既狠而骑之如羱谋瞒何语寄奴何阓四十九枚鲈鱼何穴。二十六峯研山安归。苏仲恭之羣木何以今不颠据。褐衣黄狗。驾肩何出。朱裳霜简。钟鸣何走。仙人咫尺。一鹤可通。岂秦汉之君而必当褰濡。万年何德。何鱼作人语而免其咎。张佑摹势。山河尽来。何徐凝恶诗而亦愕然得解。伯纯哑哑曰子无他不过渫愤舒惫之套吾安能变诈鏠出天问而地答之也予亦哑哑彷佛记有僧字慎独者以白茗作供而予复至披云轩写旧时阿育王寺诗畜之此僧半室以镜为江古树老箐撑持数万得读书坐卧此中即痿厥不下山足矣予兄自天氏曰子见山即痴去随处舍身亦伯纯所谓套也因命记之同游者两侄曰吉三曰缄三 

　　【 季重先生诸记尖悍遒媚无不灵奇独辟今仅录其一二短幅者犹诗家舍唐律而遴宋音喜其以议论破声响耳】 

　　○游峄山记 

　　王思任 
　　予游峄山。而知天下事不可以道傍忽也。葢予游峄山而幻躯凡数化泰山之石方。而峄山之石圆。山如累卵大小亿万以堆磊为奇巧以穴洞为玲珑以穿援为游览赂一沙弥作导师至渡空舟则无只马两人之路。假葢自荫。而予化为隶。伏热正毒探梁祝泉顶无冠。脊无缕。而予化为野人。入盘龙洞观石钟丰下锐上。□钻滑试数怖数免。无足目正大人之事。而予化为偷。上大通岩臂引杖接。而予化为猿。扑仙人洞外伏内昂中俱白屎。而予化为蝠。引至拘龙洞则以胸席石覆卧而申之上下受半尺。四方二尺。三折约十丈余。其发者肩也。纵者腹也。头忧怖。而手足废。趾略效焉。若不宁气一视。便堪闷绝。而子于此为守宫。将至玉华顶与仙人对博矣而壁削二丈下临万仞望岱秀天齐。四基葱郁。贤圣之窟宅。神洸洸也。粘滞壁间终不敢上。而予化为蜗。私念幽奇至绝愈化愈下。何不骑大鹏。俯瞰齐州九点烟。即吾家子晋鹤背上。尽足鞚引翱视。而托言蝶无所不栩蚁无所不慕肝臂无所不托英雄自欺矣遂不克顶遥知古来文士必无问顶者至拘龙洞而投策欢返也不亲历人且欺我也是山也其古迹之最著者曰峄阳桐尚槛其半曰李斯碑相传有之曰纪子墓曰圣贤遗像曰颜子石其古剎曰兴国寺万寿宫玉帝殿其泉曰源头活水曰莲花池曰甘泉洞其名石曰象牙曰石鼓曰龟石不可枚举人人能以意呼之其大观曰南天门此皆望而可得者也 

　　【 变态百出可称文妖】 

　　○小洋青田记 

　　王思任 
　　由恶溪登括苍舟行一尺水皆污也天为山欺水求石放至小洋而眼门一辟吴闳仲送我挈睿孺出船口席坐引白黄头郎以棹歌赠之低头呼卢俄而惊视各大呌始知颜色不在人间也又不知天上某某名何色姑以人间所有者彷佛图之落日含半规。如胭脂初从火出。溪西一带山俱似鹦绿鸦背青。上有腥红云五千尺。开一大洞。逗出缥天映水。如绣铺赤玛瑙。日益勿?日沙滩色如柔蓝懈白。对岓沙则芦花月影。忽忽不可辨识山俱老瓜皮色又有七八片碎剪鹅毛霞俱金黄锦荔堆出两朵云居然晶透葡桃紫也又有夜岚数层鬬起如鱼肚白。穿入出炉银红中。金光煜煜不定。葢是际天地山川云霞日彩烘蒸郁衬不知开此大染局作何制意者妬海蜃。凌阿闪。一□卿丽之华耶。将亦谓舟中之子。既有荡胸决眦之解。尝试假尔以文章。使观其时变乎。何所遘之奇也。夫人间之色仅得其五五色互相用衍至数十而止焉有不可思议如此其错综幻变者曩吾称名取类亦目人间之物而色之耳心未曾通目未曾覩不得不以所覩所通者达之于口而告之于人然所谓彷佛图之又安能彷佛以图其万一也嗟乎不观天地之富岂知人间之贫哉 

　　【 天淫怪艳】 

　　○游苏门山百泉记 

　　袁宏道 
　　举世皆以为无益而吾惑之至捐性命以殉是之谓溺溺者通人所戒然亦通人所蔽也溺于酒者至于荷锸。溺于书者至于伐塜。溺于禅者至于断臂。溺山水者亦然。苏门之登至于废起居言笑。以常情律之。则为至怪。以通人观之则亦人情也夫此以无妻子为怪彼亦以远山水为怪各据其有。则逓为富。彼此易位。抑更相苦矣。嗣宗语意微涉牵率栖神导气在山水间为俗谈置之勿答是巳及划然长啸林谷传响真意所到先生曷尝废酬应哉唯世无发其籁者故不鸣也曰子何以知其溺曰以百泉知之百泉葢水之尤物也吾照其幽绿目夺焉日晃晃而烁也雨霏霏而细也草摇摇而碧也吾神酣焉吾于声色非能忘情者当其与泉相值。吾嗜好忽尽。人间妖韶。不能易吾一眄也。嗜酒者不可与见桑落也嗜色者不可与见嫱施也嗜山水者不可与见神区奥宅也宋之康节葢异世而同感者虽风规稍异其于弃人间事以山水为殉一也或曰投之水不怒出而更笑毋乃非情曰有大溺者必有大忍今之溺富贵者汨没尘沙。受人之摧折。有甚于水者也抑之而更拜唾之而更谀其逆情反性有甚于笑者也故曰忍者所以全其溺也。曰子之于山水也何以不溺曰余所谓知之而不能嗜嗜之而不能极者也余庸人也 

　　【 快然于心手之间喉吻如琉璃】 

　　○文漪堂记 

　　袁宏道 
　　余既僦居东直之房洁其厅右小室读书而以徐文长所书文漪堂三字扁其上或曰会稽水乡也今京师嚣尘张天白日茫昧而此堂中无尺波寸沼之积何取于涟漪而目之居士笑曰是未既水之实者也夫天下之物莫文于水。突然而趋。忽然而折。天回云昏。顷刻不知其几千里。细则为罗縠。旋则为虎眼。注则为天绅。立则为岳玉。矫而为龙。喷而为雾。吸而为风。怒而为霆。疾徐舒蹙。奔跃万状。故天下之至奇至变者水也。夫余水国人也少焉习于水犹水之也巳而涉洞庭渡淮海绝泽放舟严滩探其五泄极震江海之奇观尽大小之变态而后见天下之水无非文者既官京师闭门构思胸中浩浩若有所触前日所见澎湃之势渊洄沦涟之象忽然现前然后取迁固甫白愈修洵轼诸公之编而读之而水之变性无不毕陈于前者或束而为峡或回而为澜或鸣而为泉或放而为海或狂而为瀑或汇而为泽蛇蜒曲折无之非水故余所见之文皆水也今夫山高低秀冶。非▲□乎水乎水乎 
　　不文也。而高者不能为卑。顽者不能为媚。是为死物。水则不然故文心与水机一种而异形者也夫余之堂中所见无非水者江海日交于睫前而子不知子则陋矣余堂何病焉 

　　【 将今古文章尽作水观洄伏瀺灂使我不胜望洋之叹】 
　　▲文乎 

　　○藏阴符演灵鹫岩记 

　　虞淳熙 
　　武林山向无石石鹫遥飞集焉诸隐仙为有方□□而趋不知也葢慧理屡叹之以质武城两石自起庆元两山自徙将无地发杀机不神之神所由飞形者耶鹫翔。许由谢客亦来翔。丁飞附焉。庶见羽人浮裾月路。即不得渐鸿。未衰之凤。抉云弄足戾于高垠。倘青乌氏所志玄符哉。惟是刑书玉律杀风景者无罪元琏苾????操胡兵攻鹫左右翼毛毨未铩通苾????铩之更折其翠。呜呼悲夫石鹫飞不能愚宋人袭又不能作晋人言鲁麟嬴镜其道穷欤藉令一年不禁当有死鹫飞鸡衔子云外青衿人人落羽则二苾????之为也呜呼悲夫石鹫日?替子为若司其禁禁者制也禽之制在气吾受阴符以符阳火阴阳相推一气孔神有熊运枫涿鹿绛草山?虫尤既蹶于何不禁女蝠之野尔鹫躔焉此其制矣循尔首乎悬书猿台首可保也窥尔足乎翻经龙泓足可卫也翠之上嗉之下能几全乎投符新窦鷇可伏翮可养也将玄扈之司欤。抑西池之使欤。庚除酉阳其配林欤。娲皇因是以熄鼎▲□□□□法森而兴 
　　海神因是以弃鞭。炖煌因是以投笔。魏帝因是以委钻。僊骐舞飙。榆光拂天。巨马蹑空。桂子凌烟。岂与夫剖玉泣楚。销文灭秦。云母告劳。潜英流毒。洛中之赤心贻笑。浙西之瑕休蒙族。季龙完壁而毁搂。道君神运而狩北者耶。天竺之石一采于醉吟再采于奇章今定何在机发密移逃石及藏舟共远惟慈隐僊化鹫嵩母谷城公巍然独存杀鹫犹之杀人女青有律。夫禁乌可犯哉。乌可犯哉。符故藏虎口岩今藏鹫头岩者三卷■〈目替〉子为之演僧如胜置函守藏岁七月七日祠焉 

　　【 灵鹫一峯遭元琏剥琢殆尽赖先生明罚定律今后藉有完肤然吾更欲陈乞女娲复其生面先生肯为捐丹以资炼补否】 

　　○彭城放鹤亭记 

　　董其昌 
　　按史记称秦始皇东游压王气汉祖心自疑避匿山中吕后尝得之曰季所居有云成五彩云而赤帝子斩白帝子葢龙德也彭城之有云龙山其得名当以此山有放鹤亭隐君子张天锡故居苏子瞻所为作记者虽至今不废然荒圯久矣高邑潜颖张大夫以分司仓庾至数登其颠吊古怀贤将撤而葺之念徐方震邻重以警水时绌举嬴踌蹰四顾乃节缩奉入度材播石徒庸工作之直取之宫中公帑不烦民和大播于是飞甍畵栋延敞虗明缭以垣墉翼以厨□屹然壮观矣落成之后余以使事还　朝公就山堂而觞之曰吾闻传舍阅人。兹山于我何有哉。第登高能赋大夫之事也。周爰咨询。使臣之职也。民之失德干糇以愆。我有旨酒嘉宾式燕。地主之礼也堂成而三善具焉非直寄情吏隐之间而巳因授简属余记之余惟子瞻引卫懿公事。谓国君之宠鹤。不若山人之放鹤。得以自全者。此未为笃论也。使卫懿公有太王乃积乃仓之储。曾孙如京如坁之粟。以此众战孰能胜之。而鹤之乘轩庸何伤。彭城用武之国也。项羽尝自王其地矣。羽起徒步摧强秦。巨鹿之战威略岂出淮阴下。而终以不振。葢高有鄼侯能挽关中粟以济军兴之乏而羽为汉军绝饷道是以败耳今天子惩邹滕之役命征西大将军萧公提重兵镇彭城而大夫精心计调兵食一洗脂膏之陋庶几士饱马腾以伐萌于不战是桓文之烈也卫懿云乎哉山三面距水弥漫无际壹似西湖之孤山孤山林君复放鹤处也子瞻习于西湖者乃苍莽悲壮之区恍潋滟空▲□入无痕 
　　蒙之致而觌面若忘不为拈出者何耶。岂陵谷之变昔与今殊。山川之灵待时而显耶。黄鲁直以飞仙目子瞻倘。其化鹤复还不独歌城郭之是而巳大夫以为何如 

　　【 竖义英挺关合处巧力俱全】 

　　○求忠书院记 

　　陈继儒 
　　松府治之西有求忠书院者何为特祀逊志方先生而创也先生生于天台死节于金陵于松何居曰松有先生后在焉后何居曰叶公琰谢公铎张公汝弼王公世贞详哉言之矣且方氏手迹支谱甚核而详先生血胤在松则血食亦宜在松此特祠之所由建云当先生抗命时魏泽以刑部尚书谪宁海尉受诏捕方氏幼子德宗垂九岁泽匿之有台人秀才余学夔者乞食翔于市口喃喃唱歌以讽泽泽心动叱曰扶颠子去越两日途遇歌如前泽知其为义士也乃密托德宗于余入松江岛屿中历青村诸镇以织网贸米得活余又潜入郡属祠部郎俞允护翼焉时任勉为参政家居闻之就见德宗德宗初引却怖而欲逃勉出癸酉录示之知允与勉皆门生乃始安自此各为异人阴相往来允妻以养女冐俞氏恐同姓贾祸旋改余转迁白沙乡而学夔亦远遯不得迹矣德宗三子娶俞者友直友谅继许生者友竹子孙繁衍具居华亭本未详载谱万历己酉督学侍御杨公廷筠访其事于松司理毛公一鹭毛公访之陈子继儒得实杨公捐俸三百金驰檄立祠复其姓衣冠其大宗之孙显节而祠尚有待也太守张公九德适至挺身许曰九德先生之乡人也德而不任谁当任者天以方先生六尺之孤委之云间昔日方氏之存灭在魏在余今日方氏之存灭在我有如听其自续自绝自明自晦岂惟涂视方先生实与屠剪锢禁何异异日　天子诏求先生后其安所置对将遂为子虚亡是公而巳乎古者爱羊及乌。存大休也。子弟为尸。迎生气也。况以先生之血胤。荐先生之血食。盻飨相属。夫宁不歆。于是谋之华亭令聂公绍昌蠲吉鸠工庄严庙貌崇祀先生而魏公泽余公学夔俞公允任公勉徐公善安配焉构以重堂缭以峻峘翼以两庑门敞而墀涤祭毖而田备秋毫皆太守张公力也祠成之日太守以庚戌冬至率僚属迎主入祠谒奠成礼士民乐观者万余人及辛亥端午命陈子儒为之记陈子再拜稽首而谢公曰异哉此举昔者　高皇帝以夏变夷。　文皇帝以叔代侄。此古今一大鼎革也。先生缞麻入阙哭声震殿。刀环筑口批及两耳。收妻女赤十族。市先生肉者赐之金。发先生之祖骸而投之井。此古今一大惨也。　天子与孤臣为难岂赵朔李固比哉。孑遗所在。前有赏后有诛。局天蹐地昼伏夜行。千钧引丝所余有几。此古今一大险也。遗蜕不敢收。遗札不敢藏。子孙不敢自名其祖。春秋家祭嘿对饮泣。即有好义吊古之士。畴敢向先生礼一瓣香者。此古今一大欝也。今　皇帝登极首诏表章。诸君子复天台之故墟。修金陵之旧冡。请补赐谥而未及子孙。特不知一块忠义血正在松耳。今二百余丁悉复故姓。退而耕凿。进而弦诵。跻跻跄跄。歌斯哭斯。九重无必伸之威。而十族无必馁之鬼。此古今一大快也。忠义激而为愤。哀湘诅楚之词。非后史之所必及者与。而先生俎豆俨然。箕裘无恙以此调人鬼之不平而关百世之横口此古今一大继述也。庙貌既新讲学院中瞻仰先生则夷齐尚在同难者八百七十三人则田横五百义士尚在若魏若余若徐若任则赵朔之杵臼程婴李固之王成尚在此古今一大榜样也先生为浙中第一名儒。为　国朝第一忠臣。而发潜阐幽。访求先生之后者。则督学杨公自武林。司理毛公自睦州。太守张公自甬东。又皆先生之乡后进也。意者年仗义共事诸公分身应现或抱孤于覆巢完卵之时或报命于禁网阔疏二百四十余年之后此古今一大因缘也。嘻此又古今一大奇也。是故陈子继儒拜命额首而为之记 

　　【 读正学先生传无不唏嘘流涕者读眉公此记无不欢喜轩渠者此亦古今一大快也】 

　　○虎丘三泉亭记 

　　陈继儒 
　　吴人不善附丽山亦如之虎丘是也凡地势相牵相联若断若续突为崇山峻岭绵为蔓壑枝峯散为飞泉喷瀑多使人心胆震眩耳目旋转而不得停大抵附丽者必高大高大者必险绝其势然也虎丘前无援后无推孤行孤峙于平畴衍漾之中而不见有因缘攀附巉耸刻露之迹其秀至今甲天下石平如砥泉莹如雪陆羽张文新品泉而甘之埒居第三与中泠惠山鼎足矣申文定自少喜登此山解相印归数与故人父老觞咏其上■〈奭斗〉泉瀹茗欣然忘归曰百岁后吾魂魄犹应依此文定薨郡中业有专祠至是士大夫酿金考室复祠公于剑池之南鹤涧之西曰公平康正直一生相业无所附丽而起此水此丘神所乐也祠北恰坑三泉寺僧久屋其上湫隘尘垢日月之光不射云霞之彩不生冏卿司理捐金钱施僧撤屋刳土土去而石根露石露而泉脉疏穹壁高广截若刃削凡数百年镌题字迹隐隐出嶙峋隙缝间禅窟悬崖。经声曳于树杪。石梁浮涧。苔纹绣于水中。周之以曲廊扦之以阑楯游者逡廵玩流凭三泉亭而小憩焉夫自古有此虎丘。即有此清泉石壁。岁不绝歌舞太平。日不绝品题名胜。鲜有发覆疏明。为泉石一洗尘土面目者。有之则文定之冏卿司理始搜剔经营则客周伯让始文定有灵将无释冠剑屏侍卫夷犹于亭之上下乎人静山清。花疏月淡公左挽颜鲁公右拍苏学士呼取阖闾徤儿尽发鱼肠三千试舞于铁花岩畔生公说法何胤讲经远道士放鹤陆桑苎点茶王家短主簿但令展衣扫石绠汲第三泉数斗作供乐哉斯丘公舍此焉适哉冏卿笑曰眉道人是语快不可言即文定当为解颐请笔而记之 

　　【 文情骀荡如行春少年】 

　　○东门观桃花记 

　　王衡 
　　葢今人多伪为雅而吾吴尤甚兰菊几家置一谱焉次则君竹而友松第而至桃花极矣乃予性多深爱桃花每春未尝不游游必徧今年二月之十七日予与汝增约使人往探城四隅问花之所止而之焉具报东门好则步出东门踏菜花行望见一村居小有柳桃可观则酒■〈酉仓〉与蒲席巳次第设矣其居在小溪中桃花左右溪约有三四十株甚嫩美既又移至吴氏庄庄宅与池相遶畧同前而广五倍之花硕大且繁中一绯色据水上者特异长杨数章列池外如伟丈夫衣冠拱手而护少女子于内桃花亦醉面垂垂。傍水洗妆。不轻见头额也。饮树下留连久之顾日尚未晡乃复信步寻花其在水滨者墙角桥畔者菜花柳树丛中者辄洒水施茵曰与而延客或遇之矮檐下及坑堑灶突之间则含酒满舌噀之曰为汝浣衣席暖更移。酒尽复买。忘其去城之遂远也。汝增曰夫桃价不堪与牡丹作奴人且以市娼辱之子何好之甚予笑曰子品花乎品价乎夫价则百十桃者有之然皆如口脂面粉不粘人意刻畵彩缋人能盗天夫桃也远而睇之光浮浮然近而即之若有暖晕焉葢颂桃德者夭夭近之灼灼则巳下矣拟之于春殆巽女乎阳出震而得梅。桃与梅其得气独完。故于香味色中具有别韵。即刻畵彩缋者巧愈不似。似愈不真。子舍是而贵夫盆盎拳握之观何欤且夫天下之贵贱失所久矣饾饤贵而梁肉贱土偶贵而人物贱品题贵而考课贱桃之贱于子无惑也汝增无以对遂泚笔志其语 

　　【 吹叶嚼蕋别有红甜】 

　　○游鬼岩记 

　　何南金 
　　余耳熟鬼岩之胜最久岩故莆徼地非悬车百里不得至戊申嘉平取道江口背莆境西北指桂苑则柯生尔珍先宿迟予促登岩岩距苑椒洞出岩底洞空透可炬行十里因张道人铁柱鬼王其中下巨石封镇故不可入出苑右折里许水石清驶莆山率以泉胜其特秀之石鲜数仞强者兹山香炉丫髻诸峯稍成林立斧劈势最奇则入谷两危巘矗空百丈苍碧■〈山疌〉嶪望而知其为异境造岩五里寒门幽壑蚁旋百折始通岩身光紫圆腻直插一幅云母屏冠万山顶特异他岩堂皇竦杰阔视孤倚如帝座布扆而空其案也如玉京崇墉而无其雉也如巨灵植掌而绌其指也如金鳷张翅而坦其腹也岩巳绝奇而飞泉一道灌顶漫腹界岩泻落则更奇岩下屋数楹嵌岩凹入栖张君像一龛岩突为蔀泉落则喷者击瓦为珠细者润檐为溜张君前一石井溜滴承之岩宇虚閴溜入井淙铮皆作鼓铙音绕室不去岩前平地仅堪布席低首俯瞷来处则一穴阴风一甑白雾蓬蓬浮▲形容奇绝 
　　浮扑面起怪石尽作青狮苍兕昂骧戏舞于洪涛簸荡中人如排罡风披灏气十步九折而上觐太清复为九阍当关虎豹猛蹲恐喝而怵禁之至此则钧天广庭丹霄绛阙万象在下而巳闽土不雪独此地高寒间雪此日剧寒故宜云不雪而雾阴霭滃翳出没变幻踵底顶端傥芒乎其非我有岩即无鬼。而谽呀豁閕。窐寥崝嵘。固鬼窟也。吹烟吐雾。招雨啸风。固鬼候也。吾生之得于沙劫也几何。吾身之得于沙界也几何。几何中其为生同之而足奉。足及之而日奉。又▲令人惊怖 
　　复几何。蚁穴之漏大阳乎。芒针之占太虚乎。此虽云鸟过眼。肄茁送诗。到手会心。必无放过。况走一官于数千里外。决其南亩北窗之见。而荐以谲诡魁奇洞骇之观。犹然覩面而自失之。悲乎一沙之富不受而还之大造也我实自贫矣今人从草泽而济峨嵋之巅。不知踵之高也。从郎署而着惠文之冠。则扬扬趾高屐折矣。士固有志。吾好吾从乎。柯生笑以为当洗斚更酌揖张君而退 

　　【 觅险闷天搜奇枯海不数始皇驱山铎矣】 

　　○游城南杂记 

　　文翔凤 
　　地之精妙在山川天之精妙在风月物之精妙在花竹即就其所值兼之。无佳客鉴赏其妍。与麋鹿禽鸟之出入林卉何异人之精妙在诗酒以当于六者。非三才之雅契良姻与。金陵佳丽在十里外者即不暇撰藜讯访惟聚宝长于陌上近城易就特屡挟桃簟以往二月积雨兼旬三月朔忽化为晴昊阳日向人如新披之绣清晓为清明桐华之候予既分祭黄侍中祠于桃叶渡遂分祭先贤祠于普德寺之后冈凡▲王遂东有云文莫妙于天其灵在空其韵在雪其变幻不可测在云 
　　曾至金陵之名人咸与如吴太伯诸葛武侯王逸少李太白白沙阳明之流祠当报恩丹碧之塔而远揖钟山亦干气象之彩翠礼竟而会祀方正学于梅冈之上与诸君子偕饮木末亭至日昳是时赵生并两郎巳自高座寺登雨花台反坐于永宁庵之东亭挟醪榼而藉草□花者如蚁增附笔渐涂也客称佛头青良肖而梅冈所入阴坂曲道并方垄后冈亦徧集靡隙地予既别诸君子遂就儿辈于永宁东亭行数觞即再携入高座坐其花积堂之后亭僧献千叶绛桃以佐筹卮红灼夺晴视夹道垂阶之夭桃巳涉减艳巳又觞看竹轩琅玕之杪予所去即有挟觞具而占胜者踰日将为灵谷之游诸君子之邀??剪除使臣莱人张比部饮者欲我偕则偕褉饮于黄祠之青溪阁既申兰亭之雅虽乏诗赋姑有肉竹之娱足迹不踰郊市而烟碧柳金调笑狂呼视往春之束带走热尘谒上官于铜市芝廛间者果孰为真雒阳春也 

　　【 质韵清古】 

　　◆书事 

　　书博鸡者事 
　　书与于鳞论诗事 

　　○书博鸡者事 

　　高启 
　　博鸡者袁人素无赖不事产业日抱鸡呼少年博市中任气好鬪诸为里侠者皆下之元至正间袁有守多惠政民甚爱之部使者臧新贵将按郡至袁守自负年德易之闻其至笑曰臧氏之子也或以告臧臧怒欲中守法会袁有豪民尝受守杖知使者意嗛守即诬守纳巳赇使者遂逮守胁服夺其官袁人大愤然未有以报也一日博鸡者遨于市众知有为因让之曰若素名勇徒能藉贫孱者耳彼豪民恃其赀诬去贤使君袁人失父母若诚丈夫不能为使君一奋臂邪博鸡者曰诺即入闾左呼子弟素徤者得数十人遮豪民于道豪民方华衣乘马从羣奴而驰博鸡者直前捽下提殴之奴惊各亡去乃禠豪民衣自衣复自策其马麾众拥豪民马前反接狥诸市使自呼曰为民诬太守者视此一步一呼不呼则杖其背尽创豪民子闻难鸠宗族僮奴百许人欲要篡以归博鸡者逆谓曰若欲死而父即前鬪否则阖门善俟吾行市毕即归若父无恙也豪民子惧遂杖杀其父不▲亦快 
　　敢动稍敛众以去袁人相聚从观欢动一城郡录事骇之驰白府府佐快其所为阴纵之不问日暮至豪民第门捽使跪数之曰若为民不自谨冐使君杖汝法也敢用是为怨望又投间蔑污使君使罢汝罪宜死今姑贷汝后不善自改且复妄言我当焚汝庐戕汝家矣豪民气尽以额叩地谢不敢乃释之博鸡者因告众曰是足以报使君者未邪众曰若所为诚快然使君冤未白也无益也博鸡者曰然即连楮为巨幅广二丈大书一屈字以两竿夹揭之走诉行御史▲更快 
　　台台臣弗为理乃与其徒日张屈字游金陵市中台臣惭追受其牒为复守官而黜臧使者方是时博鸡者以义闻东南高子曰余在史馆闻翰林天台陶先生言博鸡者之事观袁守虽得民然自喜轻上其祸非外至也臧使者枉用三尺以仇一言之憾。固贼盩之士哉第为上者不能察使匹夫攘袂羣起以伸其愤识者固知元政紊弛而变兴自下之渐矣 

　　【 非所以为训也然可以为惕】 

　　○书与于鳞论诗事 

　　王世贞 
　　己未正月余以台谒之济上于鳞烹一豚候我田间出蟹胥佐醑苦剧谈久之尽一瓿苦五十六螫漏且行尽于鳞睨为余曰吾起山东农家独好为文章自恨不得一当古作者既幸与足下相下上当中原并驱时一扫万古是宁独人间世哉奈何不更评搉所至。而令百岁后。传耳者执柔翰而雌黄其语也予唯唯于鳞乃言曰王君足下行弃我济上去矣焉用自苦龊龊为也。其不以吾二人更标帜者几希请为世人实之吾于骚赋未及为耳。为当不让足下。足下故卢柟俦也。吾拟古乐府。少不合者。足下时一离之。离者离而合也实不能胜足下。吾五言古不能多。足下多乃不胜我。歌行其有间乎。吾以句。若以篇耳。诸近体靡不敌者。谓绝句不如我妄。七言律遂过足下一等。足下无神境吾无凡境耳。余时心伏者久之以前谢于鳞曰吾于足下即小进固雁行也岂敢以秦齐之赋而匹盟王吾之为歌行也句权而字衡之不如子远矣虽然子有待也。吾无待也。兹其所以埒与。子兮雪之月也。吾风之行水也。更子而千篇乎。无极我之变。加我十年。吾不能长有子境矣。于鳞曰善请言文曰子匠心而材古者也其工极矣。予之错于材也世无通于古者以故无称子。亦无称我。然而世之疑子也甚于我。即百千万年而其疑子也又甚于我。虽然谓子隃胜我者。独子乎我心耳。于鳞大悦曰有是哉吾二人之穷也而足相乐矣更起迭为寿质明而罢后旬日书来言快矣兹夕之千古也岂值爽鸠之乐哉又一日于鳞因酒踞谓余曰夫天地偶而物无▲读于鳞文不能句安得不疑 
　　孤美者人亦然孔氏之世乃不有左丘乎余瞪目直视之不答李遽曰吾失言吾失言向者言老聃耳其任诞如此 

　　【 旁若无人】 

　　◆题跋 

　　恭题御和诗后 
　　题天台陈献肃公行状后 
　　跋黄鲁直书后 
　　跋西台恸哭记后 
　　跋眉庵记后 
　　题八仙像后 
　　跋洞庭两山记及诗后 
　　书石梁雁宕图后 
　　祷雨记后 
　　题岳云草 
　　西蜀尹西有卜筑桃源图卷跋 
　　题顾仲方词 

　　○恭题御和诗后 

　　宋濂 
　　洪武六年八月十六日　皇上特诏臣及翰林学士承旨詹同编修目历既而中书亦奉旨征浙东西及江右之上七人分年纂辑而臣与同为之总裁九月四日开史馆禁中日轮寺人守阍大官进饍羞其事甚严且秘臣等昧爽而入至日曛始出复会宿于词林虞有宣泄葢不敢不慎也即成槀思得俊秀有文□通考义例而缮书之于是遴选二生具名氏以闻上可其奏其一则义乌黄昶昶时以春秋中浙江行省第十七名文解肄业成均因移文博士征之十月二十六日昶至臣引见　上于西苑慰问良久且曰尔何人之裔邪臣对曰文献公溍昶之从曾祖也上悦复见皇太子于大本堂勉劳有加焉未几　上遣侍臣出尚方绮裘革履以赐十一月十五日前御史中丞诚意伯刘基偕臣与同侍　上燕干清宫之便阁同被酒而还爱昶有俊才挥毫赋一诗赠之字大如斝少选奉御传宣召臣等赴右顺门。会　上适乘步辇而至。同余酲犹未解　上谓同曰卿醉未醒耶同对曰臣虽醉犹能赋诗赠黄秀才秀才谓昶也上曰诗何在对曰在史馆中　上曰濂宜亟取之臣既上奏且笑谓臣曰朕即和同诗卿当为朕书之臣书讫归与昶言昶自草莱贱士。一旦遭逢盛际。奎璧之光。下照幽隐。于是粉黄金为泥写　上赐和之章饰以黄绫玉轴而以同诗附其后。昶常从臣学臣又亲见其事请记之左方传诸攸久臣伏见　皇上圣神天纵。形诸篇翰。不待凝思而成。自然度越今古。非积学者所可及。然亦未常轻发其俯和侍臣之诗岂▲□良□遇千载想见 
　　非乐育菁莪以开万世太平之基者欤诗不云乎肆成人有德小子有造古之人无斁誉髦斯士此之谓也昶尚勖之哉昶尚勖之哉昶字叔阳能古文辞善继其家学者也是岁十有二月八日具官宋濂稽首顿首谨记 

　　【 都俞喜起俨然一堂谁云中天之不再】 

　　○题天台陈献肃公行状后 

　　宋濂 
　　濂过濠梁天台王公完出考亭朱子所撰陈献肃公良翰行状征濂题识朱子之文古今共尊何敢赞一辞若公事行或有阙遗亦学者之不可不知也按宋孝宗实录云干道五年十二月枢密都承旨张说奏请置酒延诸侍从上许之说退约客独兵部侍郎陈良翰不至说殊不平上遣中使赐以上尊珍膳说因附奏臣奉旨集客而良翰不至是违圣意也巳而上命再赐说复附奏良翰迄不肯来夜漏将止忽报中批陈良翰除谏议大夫坐客皆愕然此与唐玄宗时宋璟却王毛仲事正类非有刚直之操者孰能与于斯哉夫自奸桧主和议。而史浩汤思退继之。牢不可破。孝宗恢复之志。虽上通于天。终莫之遂。不主和者惟张浚胡铨张阐张震及公等数人而巳。公平生大节此最彰着故朱子特详列之而舍拒说细行亦纪事之体当然耳然而朱子修通鉴纲目璟之事何尝不载况孝宗之知人贤于玄宗远甚亦法所合书岂当时弗知邪抑偶忘邪实录旧藏元之内府革命后▲坐客殊悔多此一来 
　　竟不知所在状中既不收修宋史者复失于采辑周公谨记孝宗圣政虽曰具录又误指为同时从官陈良佑事濂恐后人无所考焉特为补阙授诸公完使藏焉公完字继远公之七世孙今出后王氏云 

　　【 观此则古人媺事湮没不传者多矣彷徨三复益切稗野之求】 

　　○跋黄鲁直书后 

　　宋濂 
　　右太史黄公书李白秋浦诗凡十七首笔势潇洒皆超轶绝尘观公自题谓写此时云日流焕移竹所西牖下旋添新翠有携幽禽至者时弄新音翏翏可听则其情景相融荡。而生意逸发于豪素间。至今如玉飞动。当是时公方谪涪州别驾自常情言之必憔悴无聊所见花鸟溅泪惊心公乃能藉之游戏翰墨无直发陨获之意非行安节和夷险一致者有弗能也。昔人称公以艹木文章发帝杼机花竹和气验人安乐。虽百世之相后。使人跃跃兴起者。岂欺我哉。绍圣二年公年巳五十二故此书苍劲比举学官丞秘书时如出二手当时钱穆父不能深知犹病公为拙公尝谓李致尧云书要拙多于巧近时少年作字。如新妇子妆梳。百种点缀。终无烈妇态。呜呼公言其有所感也夫。 

　　【 超旷之音】 

　　○跋西台恸哭记后 

　　刘崧 
　　方文丞相海上被执时吾郡有王鼎翁者丞相同舍生也即为文生祭丞相复手书数十通遣人揭之通衢馆舍以俟丞相过而见之以自决及闻死燕市也则又为酬文一通为位北望哭而祭之若幸丞相之得死者夫丞相之所以自处。固有不待于人言。而仁人用心。若鼎翁者。亦何厚哉。后有张毅翁者丞相门下客也始与十义士者从丞相赴燕及丞相死翁以百金赎丞相首骨徒步七千里负而完葬焉一日过梅溪曾氏与刘惟吉颜省身及先祖实存府君四人者是夕会于见山堂在梅溪上距丞相宅一舍许曾为丞相外家而堂名见山者寓思丞相也是夕举酒三酬翁自赋摸鱼子一阕三人同声和之有千年华表会有鹤归来之句每歌一再辄声泪俱下至呜咽不自胜则相与掩袂罢去其词至今可考惜新传未及载而世亦鲜有知之者今观张孟兼所注释谢翱皋羽西台恸哭记及东青树引然后知与鼎翁之生死祭文毅翁之摸鱼子葢彼此同一情而先后同一▲欲言不能欲忽不可惟有痛哭 
　　声也因记所闻二事于先祖者附于卷末始知当时忠义之士最多其感激愤惋于荒闲寂寞之滨者不直皋羽一人而巳也 

　　【 一往情深无端呜咽较崩城之泪依墙之泣更有余悲】 

　　○跋眉庵记后 

　　高启 
　　右嘉陵杨君眉庵记谓眉无用于人之身故取以自号夫女之美者众嫉其蛾眉。士之贤者人慕其眉宇。而不及口鼻耳目。则眉岂轻于众体哉。葢众体皆有用眉安于其上虽无有为之事而实瞻望之所趋焉其有类乎君子者矣。世方以仆仆为忠察察为智安重而为之望者则以为无用杨君亦有感于是欤读之为之太息 

　　【 标义甚确但不许土木偶借口】 

　　○题八仙像后 

　　王世贞 
　　八仙者钟离李吕张蓝韩曹何也不知其会所繇始亦不知其畵所繇始余所覩仙迹及图史亦详矣凡元以前无一笔而　我明如冷起敬吴伟杜堇稍有名者亦未尝及之意或妄庸畵工合委巷丛俚之谈以是八公者老则张少则蓝韩将则钟离书生则吕贵则曹病则李妇女则何为各据一端作滑稽观邪乃至迩者紫姑灵鬼往往冐真人而上援此八公以相蛊惑尤可笑也是八公者不佞能考其七而疑其一为志之钟离公者讳权字云房尝以禆将从周孝侯败于齐万年逃终南山遇东华王真人得道至唐而始一出度纯阳自称天下都散汉吕公者讳嵓字洞宾父让尝举进士不第遇正阳真人得道在五季及宋时化迹最着而又与正阳度刘海蟾已度王重阳及自度何仙姑张珍奴之属张公者讳果隐恒州中条山见召于唐开元帝与叶静能辈诸公比而公最为长者自言尧时官侍中叶公密识之曰混沌初分白蝙蝠精也授银青光禄大夫放归天宝初尸解蓝公者不知何许人恒衣破蓝衫黑木腰带跣一足■〈革华〉一足醉则持三尺大拍扳行歌云蓝采和蓝采和世界能几何红颜三春树流光一掷梭后语多不能悉至濠州忽掷■〈革华〉带拍扳乘云而去韩公者讳湘昌黎之从子少学道落魄它乡久而始归值昌黎生辰宴怒之公曰无怒也请挍薄伎以献因为顷刻花每瓣金书一联云云横秦岭家何在雪拥蓝关马不全昌黎不悟遣之去后果谴潮至蓝关公来候昌黎乃悟因吟三韵以补前诗竟别曹国舅者苗善时传不能举其名苐言承相彬子皇后弟少而美姿安恬上及皇石重之一旦求出家云水上以金牌赐之云诏书到日如朕亲行抵黄河为篙工索渡直急用金牌相抵纯阳见而警之遂拜而得道按皇后乃侍中彬孙女金牌云云大约俚巷委谈也审尔所谓曹公者当作青巾少年不当作髯而翼善冠也何仙姑零陵市人女也纯阳以一桃与之仅食其半自是不饥颇能谈休咎老而解化亦苗善时云考之它野史谓仙姑晚而枯瘠其言休咎亦不甚验赵道一仙鉴则谓纯阳所度者赵姑名何者也有仙姑何姓者开元中羽化去合在纯阳前若李公者诸方外裨官都不载独闻之乩云讳元中开元大历间人也于终南山学道四十年阳神出舍为虎所残得一跛丐乍亡者而居之不可知也令钟离吕公而游人间必从东华挟海蟾与重阳辈而八令张果先生而取友则必从赤松安期次则静能公远张洪崖胡长仙辈而八必不屑屑求瓦合诸公方逍遥乎上清亦必不仆仆焉一符之是听而受尘凡役也不佞此跋。即受乩头詈所▲可以破俗 
　　不恤矣。 

　　【 八僊之说相沿为祝不知何昉先生一为点破真堪喷饭】 

　　○跋洞庭两山记及诗后 

　　王世贞 
　　予既为兹记而读之所不能如伯玉者文度所得西洞庭者俱可十二于东山亦染指焉伯玉则不暇也吾裹十日粮酒倍之行不问主所至自津匿尽名姓与钓父群长空皦然了无纤云靡夕不月靡饮不夕清歌流醊遇兴辙极凉暄天剂秋不萧瑟从行诸君陆丈善诗。子念俪之。陆丈善画。张生嗣之。李生善奕。奕称国手。黄生少年。雅亦善酒。季善供具。佐吾馋口。将书一通以寄伯玉大司马署中。当忻然而笑。梦我五湖之曲也。 

　　【 兴会津津】 

　　○书石梁雁宕图后 

　　徐渭 
　　台宕之间自有知以来便驰神于彼苦不得往得见于图谱中如说梅子一边生津一边生渴不如直啜一瓯苦茗乃始沁然今日观此卷畵图斧削刀裁。描青抹绿。几若真物。比于往日图谱彷佛依稀者。大相悬纪。虽比苦茗。尚觉不同。亦似掬水到口。略降心火。老夫看取世间远近真假有许多种别不知他日支杖大小龙湫更作何观 

　　【 尖隽绝伦】 

　　○祷雨记后 

　　屠隆 
　　始隆暴日以求雨也官师士民及家人咸晓之曰夫雨旸天也天积气也隆隆高尔矣弗可梯也（泬）[□]寥尔矣（坱）[央]（圠）[轧]茫荡尔矣呼弗闻也叩弗应也谀之弗喜也触之弗怒也若顽焉当其潦也弗格之使倒流也当其旱也弗挽河汉而泻之也大化独运适焉尔矣遭其适也故潦于尧而旱于汤夫潦于尧而旱于汤尧弗知天也天亦弗知尧也汤弗知天也天亦弗知汤也何物而尧何物而汤何物而天适焉尔矣子暴而▲泬寥（空貌）坱圠（不测也） 
　　求必雨天且不雨而三日而五日而百日子即立槁颍水之上竟不雨也弗遭其适矣子如天何天如子何则无乃不（惠）[仝慧]乎何为自苦隆应之曰非也子不闻精诚之极乎夫精诚之极者不惠也。不惠所以精诚也精诚之极。神明通焉。无不可为矣。故可以耳视而可以目听也。可以手行而足指也。神可存而器可废也。粗而入精形壳蜕也。闇而生光玄照朗也。故大荒可挟而六（幕）[六合也]可游也。大鹏蚊虻。（焦）[虫名]螟嵩山。须弥芥子。毫光六合。秋毫泰山。泰山秋毫。小大一矣。不知彭之为殇。不知殇之为彭。不知龙伯之为僬侥。不知僬侥之为龙伯。修短齐矣。天卑邪。地高邪。日月闇邪。深谷朗邪。流而五岳耶。九河峙邪。齐州近邪。眉睫远邪。?虫?兠?（蚭）[□蝤]者飞邪。翼而蜿蜒邪。轩孔虽圣吾不知其圣。夸父虽愚吾不知其愚。黄屋左纛虽贵吾不知其贵。被裘带索虽贱吾不知其贱。万物之观齐矣。是皆不惠之道也。不惠所以精诚也精诚则神一神一则物化物化则累释神明通焉故风可反也。日可回也。月可扪也。电可掉也。霜可夏也。阳可冬也。水可蹈也。石可游▲僬侥（西南夷名人长三尺） 
　　也。龙可下也。马可角也。理也岂怪也哉。夫六合广矣。何所有。何所为。何所不有。何所不为。有而有。为而为。无有而有。无为而为。有而无有。为而无为。无不有也。无不为也。有而有。为而为。理也。人之所信也。无有而有。无为而为。亦理也。人之所不信也。人之所不信而怪名焉亦惑矣。今夫圆而方苍苍茫茫者何物。皭而煌煌朗照八方者何物。嵲■〈山蘖〉而郁苍淼而茫洋。浩浩汤汤者何物。发声砰彭。闪烁而有光者何物。鬒而清扬。颅而目眶。须而吻张。手攫而足蹡。有声郎郎者何物。令此偶一见之。斯不亦大怪乎。六籍所载诸子所传山海玄经之所列齐谐夷坚之所志都是物矣昔北山愚公不自量欲移太行王屋二山聚族而运之河曲智叟哑然而（咍）[台笑也]之愚公不止也且世世子孙平焉操蛇之神闻之惧其不止也告之于帝帝感其诚夸蛾氏二子负二山遂移之也又有遭仙人山守者求其不死之术仙人畀一木令穿石焉石穿乃仙其人受教无日夜寒暑饥寒垂四十年石穿而仙去矣夫山非可移也石非可穿也精诚之极也隆诚不惠无以谢诸公行休矣屠子语未毕而雨 

　　【 游翔恣肆如泉决烟涌莫可□止】 

　　○题岳云草 

　　利瓦伊桢 
　　昔者师旷鼓清征而玄鹤二八来翔延颈而鸣舒翼而舞鼓清角而风雨大至裂帷幙破俎豆堕廊瓦坐者散走余以为欺人语耳今读汪大吕岳云草而知其非妄也大吕家白岳而目与师旷同取岳之形胜故实与四时景物一一咏歌之天门石柟郁葱晻霭涧水桃花点缀映媚丹鼎药灶与香炉烟气交错飞腾碧莲之池云龙之潭珠帘九曲之泉惊涛细浪雷轰霆击练曳縠披各极其态群峭摩空孤峰蔽日星台月岭清光可掇霞洞天梯壮丽不凡三姑三公五老五丁仙人玉女观音弥陀罗汉老君之属或独往独来或进旅退旅叱石羊调鹦鹉驱橐駞降黑虎蹑紫云呼飞雨结万人缘憩长春圃批栖真岩穷华林坞殷殷赈赈淫淫与与使人应接不暇耳目转易身世都忘心神狂骇抑何殊于师旷鼓琴时哉曹孟德有言非有四目两口但多智耳余尝客白岳十许日览涉殆遍所得诗不及大吕十一负此目多矣为是其智弗□与□然 

　　【 玄圃华茵迷离目乱】 

　　○西蜀尹西有卜筑桃源图卷跋 

　　倪元璐 
　　观夫三士致谋五丁毕力狩峨青于别磴延岷泚于旁澜钤云辖霞雕岩绣壑奥文诘曲别味鲜清诚山典之殷盘景筵之瑶柱栖其界者苟非八叟定亦只童将皆分陕仙凡割沟玄白然而其灵不閟道亦以章昔之三程跃其池铁今则二尹着于宫钟夫踪绝渔樵而大夫去之役戎马之场代沉魏晋而文学就此探天人之策原其飞光淝水通隐金门非为抱梁固足贵也若所招招何其磊磊或才方藻国有陈子之霞舒或名巳倾都为余生之雷呴各无滞骨殊异枯禅既　圣世之有桃源即酒人而可莲社故得貌其幽韵体以文绡则有应物之能存形之手加毛溪颊。点睛石眸。道玄致嘉陵之功。右丞极辋庄之状。夫使处则境皆图畵。出则袖有云烟。非夫名通不具此致也。若乃尚平结遥盟于毕娶。宗炳开便法于卧游则不知武溪亦男女其中华山有鼾齁于外而此二子傥亦情疏野骛。心畏真龙乎。 

　　【 雕龙刻凤别有工巧】 

　　○题顾仲方词 

　　陈继儒 
　　顾仲方先生以雕龙绣虎之才入为凤阁侍从长安诸荐绅咸束锦交先生片言片楮往往为宝时因杯酒间忽动乡国之想乃请作江南春乐府使一片燕尘顿豁而身游于小桃弱柳队中至于咏物闺情各抒才韵绘拟所至生气??奏合可以夺化工之权。结思人之涕。葢出其余膏剩馥便能鼓吹词场逓传千古谱风流者舍仲方吾谁与归吾谓此曲当以司空图松枝笔李廷珪豹囊墨及薛涛五色云锦笺各书数通以佐花月而又令绿珠雪儿从步丝幛后醉拍紫玉板唱之则一字一绢可也 

　　【 笔歌墨舞】 

　　明文霱卷之十 

　　●明文霱卷之十一 

　　武林刘士鏻羽石父评选 

　　传一 

　　◆传一 

　　谢翱传 
　　王冕传 
　　太原王传 
　　东溪廖孝子传 
　　铁笛道人自传 
　　张节妇传 
　　杜生传 
　　尚书黄公传 
　　太白山人传 
　　孙忠烈公传 
　　王孝子俞烈妇传 
　　唐伯虎传 
　　逍遥公传 
　　仓庚传 
　　王中丞廷小传 
　　李于鳞传 

　　○谢翱传 

　　宋濂 
　　谢翱字皋羽福之长溪人后徙建之浦城父钥性至孝居母丧哀毁庐墓终身不仕通春秋着春秋衍义左氏辨证传于时翱世其学试进士不中落魄漳泉二州倜傥有大节会丞相文天祥开府延平长揖军门署谘事参军声动梁楚间巳复别去及宋亡天祥被执以死翱悲不能禁只影行浙水东逢山川池榭云岚艹木与所别处及其时号相类则徘徊顾盻失声哭。严有子陵台孤绝千丈时天凉风急翱挟酒以登设天祥主荒亭隅再拜跪伏酹毕号而恸者三复再拜起悲□不可遏乃以竹如意击石作楚歌招之曰魂朝往兮何极莫来归兮关水黑化为朱鸟兮有味焉食歌阕竹石俱碎闻者为伤之然其志汗漫超越浩不可御视世间事无足当其意者独嗜佳山水雁山鼎湖蛟门候涛沃州天姥埜霞碧鸡四明金华洞天搜奇抉秘所至即造游录持以夸人若载七宝▲直堪肠断好佳山水又好 
　　归者游倦辄憩浦阳江源及睦之白云邨寻隐者方凤吴思齐昼夜吟诗不自休其诗直遡盛唐而上不作近代语卓卓有风人之余文尤崭拔峭劲雷电恍惚出入风雨中当其执笔时瞑目遐思身与天地俱忘每语人曰用志不分鬼神将通之其苦索多类此婺睦人士翕然从其学前至元甲午去家武林西湖上前代遗老尚多存者咸自诧见翱晚明年乙未以肺疾作而死年四十七濒死属其妻刘氏曰吾去乡千里交游惟方韶卿吴子善最亲不翅兄弟慎收吾▲□诗好作文想其得意时当亦破涕亦堪哭 
　　文及吾骨授之韶卿即凤子善即思齐巳而凤等果至而方功学方焘冯桂芳翁登登之弟衡葬翱子陵台南以文稿殉伐石表之曰粤谢翱墓初翱以朋友道丧尽吴越无挂剑者思合同志氏名作许剑录勒诸石未就复为建许剑亭于墓右从翱志也翱无子其徒吴贵祠之月泉书院云□好修夸独刻厉愤激直欲起古人从之游不屑屑于流俗意所不顾万夫莫回也每慕屈平托兴远游自号晞发子过谈胜国事辄悲鸣烦促涕泗澘然下士有苟合而气志得者▲又堪哭 
　　憎闻翱翱自若也所着手抄诗八卷杂文二十卷唐补传一卷南史补帝纪赞一卷楚词芳艹图谱一卷宋铙歌皷吹曲各一卷睦州山水人物古迹记一卷浦阳先民传一卷天地间集五卷东坡夜雨句图一卷浙东西游录九卷余仿秦楚之际月表作独行传及左氏传续辨历代诗谱皆未完所选唐韦柳诸定诗及东都五体诗不在集中 
　　赞曰翱一布衣尔。未尝有爵位于朝。徒以被天祥之知。麻衣绳屦。章皇山泽间。若亡所容其身。使其都重▲诸书惜□不传 
　　禄。受社稷民人之寄。其能死守封疆决矣翱不负天祥肯负国哉翱葢天下之士也。昔田横不降汉拔剑自刭客之从死者五百人若翱之志其有类横之客者非邪吾闻诸任先生云 

　　【 昔人云痛饮读离骚请浮十大白以读此文庶是□其沉痛】 

　　○王冕传 

　　宋濂 
　　王冕者诸暨人七八岁时父命牧牛陇上窃入学舍听诸生诵书听已辄默记暮归忘其牛或牵牛来责蹊田父怒挞之已而复如初母曰儿痴如此曷不听其所为冕因去依僧寺以居夜濳出坐佛膝上执策映长明灯读之琅琅达旦佛像多土偶狞恶可怖冕小儿恬若不见安阳韩性闻而异久录为弟子学遂为通儒性卒门人事冕如事性时冕父已卒即迎母入越城就养久之母思还故里冕买白牛驾母车自被古冠服随车后乡里小儿兢遮道讪笑冕亦笑著作郎李孝光欲荐之为府吏冕骂。曰吾有田可耕有书可读肯朝夕抱案立庭下备奴使哉每居小楼上客至僮入报命之登乃登部使者行郡坐马上求见拒之去去不百武冕倚楼长啸使者闻之惭冕屡应进士举不第叹曰此童子羞为者吾何溺是哉竟弃去买舟下东吴渡大江入淮楚历览名山川或遇奇才侠客谈古豪杰事即呼酒共饮忼慨悲吟人斥为狂奴北游燕都馆秘书卿泰不花家泰不花荐以馆▲□□欲笑 
　　职冕曰公诚愚人哉不满十年此中狐兔游矣何以禄仕为即日将南辕会其友武林卢生死滦阳惟两幼女一童留燕伥伥无所依冕知之不远千里走滦阳取生遗骨且挈二女还生家冕既归越复大言天下将乱时海内无事或斥冕为妄冕曰妄人非我谁当为妄哉乃携妻孥隐于九里山种荳三亩粟倍之树梅花千桃杏居其半芋一区薤韮各百本引水为池种鱼千余头结茅庐三间自题为梅花屋尝仿用礼着书一卷坐卧自随秘不使人观更深人寂辄桃▲此人欲甚少而种花甚□ 
　　灯朗讽既而抚卷曰吾未即死持此以遇明主伊吕事业不难致也当风日佳时操觚赋诗千百不休皆鹏骞海怒读者毛发为耸人至不为宾主礼清谈竟。日不倦食至辄食都不必辞谢善画梅不减杨补之求者肩背相望以缯幅短长为得米之差人讥之冕曰吾藉是以飬口体岂好为人家作画师哉未几汝颍兵起一一如冕言　皇帝取婺州将攻越物色得冕寘幕府授以咨议参军一夕以病死冕状貌魁伟美须髯磊落有大志不得少试以死君子惜之 
　　史官曰予受学城南时见孟寀言越有狂生当天大雪赤足上潜岳峯四顾大呼曰遍天地间皆白玉合成使人心胆澄澈便欲仙去及入城戴大帽如蓰穿曳地袍翩翩行两袂轩翥哗笑溢市中予甚疑其人访识者问之即冕也冕真怪民哉马不覂驾。不足以见其奇才。冕亦类是夫。 

　　【 读此等传如获海外奇珍虽非荒谷豊王而耳目未稔入于惊爱】 

　　○太原王传 

　　解缙 
　　解元字善长吉安吉水人竦眉俊目曙光玉立神彩铄人垂手过膝能百步穿杨叶号小由基能以索持九牛却行尝乘骏马驰突贼阵往返如飞初起兵保安军德清积功授青涧都虞候建炎三年诏肄韩世忠擢偏将军世忠出下邳闻金虏大至众心摇愕世忠忧之元使领二十骑游俘其生口备虏情俄而复出虏骑数千四面集掷身陷辄阵左右鹘击大呼声振刀甲一大酋惊坠马走众共辟易遁去以功授阁门宣赞舍人苗刘走追之临平战良久挥戈解甲单骑尽擒之浦城四年三月金人攻浙西世忠邀之京口横海舟以截江虏出小舟数千以长钩扳舰元跃入其舟大呼尽杀短兵击数十百人生擒数大酋仰掷之海舟顿绝无能脱者以功授中州团练使统制前军讨闽寇功皆第一刘忠者长沙剧贼也拥众数万据曰面山前阻水而营官军击之多失利有诏世忠及元进讨之距贼营三十里而阵众心惮之元单骑直前渡水薄贼营持丈八长矛据鞍四顾贼惧其状貌莫敢鬪贼环营皆望楼从上视其下指呼倏忽四集世忠患之元得其情势归告世忠曰易与尔请为将军卒期破之乃率兵五百长戟居中翼以弓矢自领十余人一鼓据望楼立赤帜麾兵四面并进贼惊扰迸散刘忠骑甲赴水元解衣入水生擒之湖外悉平改相州观察使绍兴四年金虏及伪齐入寇世忠自镇江趋杨州元趋辰州金兵大至元度明日必至城下先遣百人伏于要路百人伏于岳广自以四百人伏于路隅令曰金人若过我先出掩伏要路者见我麾号则立帜以待金人必走岳广伏兵皆出又决河以遏之贼破必矣金人果走岳广元追获不可胜计时城兵不满三千金万户黑虎颈最号骁勇直造城下会语元即跳下城擒之以威镇两军未几兀木督兵四面攻城元即却之追奔十余里金人自惊溺死十余万人改同州观察使六年与世忠出下邳以数百骑虏伏兵万余人逆战大破之授保顺军承宣使十年略地淮杨驻札伶庄骑兵绳之敌骑数千来迎战元挥戈大呼众皆争奋敌遂披靡后部骇惧元跃马大呼曰解承宣今日以一骑临阵能敌者与我战虏闻之震栗元因突入其阵大战自辰至午马足尽赤敌众大败加神授龙虎卫四厢都指挥使明年世忠罢兵柄为枢密使以元镇江驻札御前都统制以统世忠之众又明年进侍卫亲军马步都虞侯封太原郡公保信军节度使见朝廷专主和议屡谏表上不听知大功不建感激发病薨时年五十四岁赠检校少保晋国公谥武襄公孝宗追封太原王谥曰忠武夫先祖有善而不知是不知也知而不传是不仁也不仁不知岂得为贤者乎故凡观于此者尚惕然而有感哉 

　　【 今人无不啧啧韩蕲王将略者孰知当日戮力行间更有太原在胆略沉雄直是风生八面】 

　　○东溪廖孝子传 

　　解缙 
　　张锽伏质报父仇。曹娥没水求父尸。不幸而死。古翎代父受刑。黔娄为亲请命。幸而不死然皆自分必死矣幸不幸有命焉人尚怜而着之王子安河父南交溺于海廖自公省父大宁溺于河死命也而心不展志不伸不其重可怜也呜呼　　　　妹固乐于奔驰闺闱固乐于行旅人不知命也有定焉当死也居亦死行亦死自公虽未尝必其死然曷尝计具死且而死于省其亲也若死于儿女子之手者乎于是王子安死千年而自公继之自公幼能文章跟经蹑史渊涓耿节恂恪恭敬俨然貌不逾中人而所当为奋发如霆不可测其父敬先谪大宁三四千里水陆奇险自公岁往省不以寒暑需有大父有母有叔父有弟侄有妻子家人众多当离别忍泪眦睫间强颜笑语慰帖老稚出门及童奴客旅相处曲折良难敬固粹然有德君子也然能动其愠喜自公见辄喜慰甚自公平生爱人一家人爱之自公幼孑孑然孤立人见者皆为变色自公死时洪武某年某月某日也其弟自勤祭以文绸缪缠绵痛苦情切甚读之使人堕泪初廖氏尝大显于吉吉称东溪廖氏有名自公大父退省先生卓行举世不可测与予叔父刑部公原禄相谓亲家敬先兄弟三人皆贤亦皆仕有名声其季敬巳尤高洁不谐世特与予善自公兄弟四人皆善予尝岁时过从见其一座三世人跪起列侍森森郁郁或举觞论文川华月映顾盻如在画图中识者多云是家不偶然必将昌大未几敬巳没敬先谪去自公死倏烁间惨然凄断若此何也赞曰 
　　玉也不必以圭璧。骥也不必以羁的。中道而折众所奭。鸣呼斯人而斯溺。 

　　【 立传无关忠孝虽累累盈幅如以帚聚尘耳此文杂议论于序事言有尽而味无穷】 

　　○铁笛道人自传 

　　杨维祯 
　　铁笛道人者会稽人祖关西出也初号梅花道人会稽有铁崖山其高百丈上有萼绿梅花数百植层楼出梅花积书数万卷是道人所居也泰定间以春秋经学擢进士第仕赤城令转钱清海盐皆不信其素志辄弃官将妻子游天目山放于宛陵毗陵间霅中云间山水最清远又自九龙山涉太湖南沂大小雷之泽访缥缈七十二峯东抵海登小金山脱乌申冠铁叶冠服褐毛宽愽手持铁笛一枝自称铁笛道人铁笛得洞庭湖一冶人缑氏子尝掘地得古莫邪无所用镕为铁叶筒之长二尺有九寸窍其九进于道人道人吹之窍皆应律奇声绝人世江上老渔狎道人时时唱清江款乃道人为作回波引和之仍自歌曰小江秋大江秋美人不来生远愁。吹笛海西流。又歌曰东飞乌西飞乌美人手弄双明珠九江乌生雏城中贵富人闻道人名多载酒道人所幸闻笛道人为一弄毕便卧遣客即客不去卧吹笛自如也尝对客云笛有君山古弄海可养蛟龙可呼非钧天大人▲□语可 
　　不发也晚年同年夫有以遗才白于　上用玄纁物色道人于五湖之间道人终不起道人性疏豁与人交无疑二虽病凶危坐不披文则弄札翰或理音乐素不善奕画谓奕损闲心画为人役见即屏去至名山川必登高遐眺想见古人风节旷迈非常人所能测也与永嘉李孝先茅山张伯雨锡山倪镇昆阳顾瑛为诗文友碧桃叟释臻疑归叟释现清容叟释信为方外友其文有惊世者有三史统论五千言太平纲目二十策历代史钺二百卷诗有琼台曲洞庭杂吟五十卷藏铁崖山云 
　　赞曰有美人兮。冠铁叶之弮弮。服兔褐之跹跹。雷浦之滨兮。铁崖之颠。噏阴呼阳兮。履坤戴干万窍不作兮全籁于天其漆园之傲吏兮。缑山之游仙也耶。 

　　【 会其立言非流连放旷直借铁笛以消胸中□垒耳其胜国之逸民非邪】 

　　○张节妇传 

　　罗玘 
　　节妇新涂暮膳郭师孟女玉峡张洪本妻蒲台训导鉴之母监察御史芹之祖母也年七十八殁当弘治庚戌月在仲春日为廿八又明年壬子二月二日葬杮坑之茔历十有八年为正德己巳御史铨得南院蒲台亦解教事来就养予往也语次必嚬呻曰鉴欲天子之有言也巳则■〈口答〉然御史来也语次亦嚬呻曰芹欲夫子之有言也巳则■〈口答〉然他日又来入状曰微芹祖母无以有芹父况芹乎芹父子不及今征夫子言传之后世安知有芹祖母又安知芹绪之几绝而复续乎言巳泣予辞又泣去蒲台归二年至是二月讣来予往就吊位御史泣言若昔者而益凄予退讨状玉峡张着自胜国前人故曰古张又曰库张谓假贷之便若取诸库然洪本父曰季彻其兄也季彻死洪本奉母李氏嗣家政而属有象厄日用隐忧以李故郁郁弗忍泄未四十死蒲台方脱襁褓固在厄洪本者所欲居货中则节妇譬则匮也先抉揭之攫取惟其便乃入李以言具为妇急捐姑雏他奔状踪迹秘谲而隐约李姑不疑日改而新之绪猬剌百出使可覆验觉李微动随嗾妁来节妇骂逐妁去截发泣三日吁天自誓曰吾所不为张氏鬼者有如皦日李乃寤间亦发恚殿其恶曰吾今执女告县官然终以爱掩止节妇计曰彼欲逐我乎。厄斯子也而已耳。果厄斯子乎。利吾有也而巳耳。假令真能不拔一毛。而顾于吾重者毫发蹉跌。吾与张氏存者几何。吾今扫地赤立则何如。于是闻夺一墅去守者告曰墅去矣曰知之继闻发一廪去守者告曰廪去矣曰知之或扼腕曰可讼也摇手指蒲台曰有是在积数岁至无所可夺可发而蒲台亦胜冠或又曰可使商也补前之匮乎曰吾闻业不遂者改业之。况几贾大祸而幸脱者乎然择之莫儒为宜乃赍送之金陵就周户曹学学七年然后归送就庠含而御史适生命曰芹志更业意也御史在乳而母死哺藉携扶一惟节妇稍长知学常以一缸膏坐之于纺砖侧永夜诵纬成师之贽或于是乎取之邻之妇熏而为夜作为铁石心者亦多有洪本有寡妹门户绝李以虐子之荡覆无所于归也且惭不以言节妇节妇心知之于丧李之日迎与同食者终其身距今里闾传之若前日事蒲台用戊午贡授今官御史亦以是年领贤书登壬戌进士官福州推官而至转于院蒲台之封亦用其贵居院敢言人所不敢言凛凛树英烈风要之忠节一道也其亦有所本也与予旧史氏也为着节妇传以竢后征焉 
　　赞曰立人之孤而世之。与起人之死而生之。孰神乎。曰必起人之死者也。然则孰难乎。曰必立人之孤者也。何也循古之方而用之。而人偶生焉。观者孰不惊以为神乎。而或使复为之其又可能邪若夫非自少艾而白首。出万死而一生而人之孤未有可偶一为而立者也故曰立孤难耳。亦何贵于人之惊以为神也乎。曾子谓可以托六尺之孤而谓之君子。于乎若节归女中之君子也与。 

　　【 写出为子忍诟一段心事缕缕如诉】 

　　○杜生传 

　　郑　晓 
　　杜生。宋阳翟人。不知名字。人皆称杜五郎云。生壮时。有田城南五十亩。与兄嫂力田自养。既兄有子娶妇不能赡。则尽让其田与兄兄又不肯受。则遂携妻子走城西里中。借草庐而居。庐前有隙地数丈。周匝皆槿篱。篱中密植菜（蓏）[裸果名]花卉。篱外桑柘数株。是时生理方窘。乃为人选日卖药。人谢之布粟薪盐即受。或以金钱不受也。子既壮任稼器。乡人与田三十亩耕之有余力。又为人佣耕。自此稍稍赡给。生曰。嗟乎。一日两饭三岁一衣。人不急我。我不急人人巳各足吾又何求于是呼乡邻贫者教之择日卖药。乡邻愚不能骤解。术不售。生又左右之。得钱谢即与乡邻。时时端坐。不出篱门者三十年。黎阳孙尉闻而造之。问曰。闻生三十年不出篱门信乎。生曰。告者过耳。十五年前。尝携老妻坐桑下纳凉。前年娶子妇时饭其母。亦曾避之东篱外。但无用于世。无求于人。偶自不□。亦不喜远游耳。问生何以为养。曰数年前曾卖药。今直耕田。问观书否。曰。二十年前亦曾观书。问何书曰邻翁▲比锁核者大异人澹如菊 
　　遗一抄本无题款。其间多说凈名经。亦不知凈名经何书。当时极爱其议论。今顾忘之。问书何在曰春雨中屋漏湿曝之日中。有过客见即索之去矣。问今尚有何书曰有大字古本周易。儿夜读一二卦卧听之耕倦不能读。亦不强读。子可宦否曰村朴儿何能宦。然性质颇浑厚。薪水出门可数行迹以待其归。处其妻甚欢爱。然未尝见嬉笑也。孙尉闻其言。闵然若有失。归数日。忽忽自咎曰。痛哉杜生视吾辈若蝇蛆矣。生居西城五十年。未尝速客。人召之亦不往。好事有▲有是父有是子 
　　力者。高其节相造请。生亦终不报谢。生孤立行一意。然人皆爱敬之。与村父老三四辈。相往来。极欢浃。或经月不面。亦不相呼也。即来坐谈必竟日夜。坐久饥倦。为菜羹餤麦饼取饱而巳。村父老皆携酒饮生。生辄饮。饮不醉不辞。有肉即食肉。生不能具酒肉也。室中有两瓮盛菜米。一榻草荐。气宇闲旷。言论精简。颓然山立。不见喜怒。无贤不肖皆知其为有道君子。年九十八而终。 
　　论曰余读后汉书每极慕申屠蟠黄叔度可谓近道矣不摇其神不失其身不交于人郭林宗苻融殆有愧焉谓其不能忘情于名也呜呼名与身孰亲。若杜生者贤矣哉。 

　　【 读此觉葛天无怀去人未远】 

　　○尚书黄公传 

　　李梦阳 
　　尚书黄公者封丘人也名绂字用章其先雒人高祖克让始徙封丘克让生思豫思豫生秀秀生中中生黄公初　高皇帝兵起思豫掌太常寺以□编氓沅州巳又军平越卫于是平越沅州封丘雒□有黄氏乃后秀商金陵死中收其赀商重庆娶于张生公重庆于是重庆亦有黄公生之夜梦老人抱婴儿曰送。蹇尚书为汝子长依舅氏张宗琦宗琦为麻城学职从如麻城归如平越补卫学生正统丁卯以春秋中云南乡试第五明年登进士第除行人升南京刑部员外郎郎中出为四川参议参政进右使转湖广左使升右副都御史巡抚延绥进南京户部尚书改左都御史尚书仍旧黄公廉峻执直。遇事飙发。正色山立。即重忤时贵弗恤。智巧所避。公毅然肩之人率窃笑其呆然亦以是获名郎中时人业以硬黄目之矣部堂尝缺官公署堂印诸寮事之即犹堂官也亦才识超之之故谭千户者大猾也善欢显贵人尝夺民芦场显贵人无敢为民直者公直之竟归之民为参议督松茂诸仓兼备其兵厘革宿弊擒豪恶数百人举劾将官各当边赖以宁参政如崇庆旋风拥舆不得行公曰汝冤气邪姑散予图之至州齐沐祷梦翌日清其囚无验乃祷诸城隍夜果梦若有神言州西寺者寺去州四十里边路而巢山公旦起率州官吏兵往诣寺围捕之有僧少而恶诘之无牒使醋垩涂其额晒洗之则有巾痕乃鞠讯之遂尽暴其奸慝云寺后有巨塘凡投宿人则杀之沉塘中众分其财有妻女则分其妻女又攒典李节阳王亲也侵盗官粮▲一梦作如奇事 
　　巨万数王为之窟公按之悉如法公虽钱谷司。然善摘发奸伏。以是威行境中。尝道川东青神令望风解印授走为右使奏闭建昌银矿许之大盗周主簿者哨众抄掠檄公平之公谓盗起于烦苛宜少宽养而阉官以方贡横敛公抗不从阉挤移近省升左使时两京工兴征银二万例派民公以库积余充又势豪马快船债万坐逼索又荆王奏徙坟冢公悉不从省费巨万又计锢僧继晓于是威惠大行继晓之来也。势焰灼人。公私谓诸公曰。晓以妖术媚上。遂与眠食共之今避而反乡名扫墓而实逃生耳乃令武昌府锢之后堂阳尊礼之居无几晓果败槛送京斩之西市公在蜀尝忤阁臣万安衔之三年六推咸抑公知之乃亦连疏乞罢凡三上巳乃有巡抚延绥之命首劾参将郭镛都指挥郑印李铎王琮葭州史知州等又计捕豪奸张纲乃于是拔才能。察幽隐。问疾古。饬废坠。于是申号令。修器械。严警逻。节候望边政为新公见饮马妇片布遮其下体乃悲以惭曰嗟乎士之贫至此极乃驱之战守邪于是令豫支米月三会诏毁庵寺公使汰尼解军门给配鳏士人人大欢悦无不愿为公死者及公去尼有携子女拜送路傍者云公既官六曹益无所顾避威棱截然特　旨改掌宪院天下方仰望风采公自以历侍五朝中外凡五十年戆直崖异忤人获名伏祸难测□盛满宜戒乃引年恳乞骸骨居无何疾作竟不起年七十有一所为奏议及政迹并所著文诗悉弃不留晚嗜参同契号精一道人蟾阳子有注本独存　国制文极于六曹尚书。官之北斗。天造不论。夏蹇经纶悃愊。　太宗北征。全国是属。三杨公亮寅协。熙绩台省。坐臻太平。君逸臣劳所谓代天之相　英庙之遇文达。略似马周。吁俞一德。密画显断。万几积核局体一变成化间忠良外植。三原河州单县封丘巍然辈出居则岳屹动则雷击大事斧断小细海畜帷幄佞幸。请剑必殛使见之者畏闻之者慑斯其人死生富贵足动之哉然较之天顺以前。则殊矣时与位不同邪委任权力殊邪弘治中华容洪洞钧阳台宝阳曲卢氏金陵安福咸称名卿。然志存纳约行在精审苟济其事。小枉▲□黄公而铺述一代典章人物不厌其复真大手笔 
　　安焉局体又变矣虽形迹罔暴。义遵矫直。亦运数然欤。自言路志伸。毁誉进黜。气焰满盛。公卿敛逊。正德以来。遂靡靡难观亦诸人甘宠饰誉稍有嘉美便立祠树碑要歌征颂镂板镌石惟恐不流今信后也此意既横。机巧自生。工言论。务弥缝斯又一变然黄公为左都则严甄御史。量能委之。火其差簿于庭曰事贵得人耳。资劳久近岂立官者意哉。当是时言官能毁之黜否邪斯为政在人邪抑时不同邪公焚奏草。自泯其嘉美视汲汲流今而信后者又何如邪江浙食盐钱钞民苦包揽掊勒呻吟。公为尚书。力条其折征银状以闻。至今行之便此其事比之汲汲流今信后者得与失不较然白哉公年二十六举进士始室孙郎中镛女也生子楫霖彬封宜人赠夫人继室鲁卫镇抚宣姊生子■〈木巳〉桓封夫人葢终其身无妾婢云彬工部司务桓光禄寺署正公卒之日　皇帝惊悼遣祭敕有司营葬墓在长葛县马陵冈 

　　【 昌明俊伟之业非此博大典硕之言不足以传而敷列■〈逞，山代口〉哲时异势迁可当我　明相臣录】 

　　○太白山人传 

　　李梦阳 
　　太白山人者吴越间放人也终吴越间莫知其所自来人问其姓名山人曰我孙姓一元名问其字曰我字太初问何以称太白山人曰我秦人也尝栖太白之颠于是称太白山人云于是人始知山人为秦人及问其家世山人不之答故人止知山人秦人也而不知秦何人也山人善诗有超逸才尝出秦四游浮湘汉蹑衡庐踰河涉泗谒阙里登岱岳之峯憩日观观日出焉奇之骇叫狂走人颇异之然弗识之也于是山人则南走吴会吴会人识山人又识山人诗于是争礼敬山人。山人固善说玄虚又肤莹渥颜飘须望之如神仙中人于是愈礼敬山人而好异之士踵接于门矣山人往来越湖问多在支硎南屏山寺中巨家则争造寺馈山人美饮食鞋服以是饶裕冠佩之士慕名来访山人辄供具欢洽竟日酒酣畅歌意态超脱令人起尘外之思人士或事功人说及时事山人则又善说时事率凿凿副名实于是人士相转誉称为孙山人闻四方矣一日山人病且革仓皇属▲详其人本无奇特□谲故作异态耳 
　　其。友曰死葬我佳山幸题我墓曰明诗人孙一元之墓巳而山人苏起而愤曰几负我志而吴越人以是觇知山人初无羽化术徒空谈放浪形骸稍稍疑避而山人则顾益说世务怕切齿不平其诗亦多为忿激悲壮之音于是用世之士顾益喜之乐与之交义投情合犯涛弄月扣舷和歌俛仰一笑每自许于世无双而湖举人施侃者雅喜山人而病其放因说之居山人然之于是买田苕溪之旁又说之婚则婚侃妻妹张氏喜山人者闻之率移书相庆曰太初为今▲□会好奇□会终不若不识之妙 
　　人矣是时建业刘麟龙霓咸徙居湖与吴充陆昆暨山人结社游号苕溪五隐山人始讲吾儒性命之学无何病作竟死年三十七矣李梦阳曰予不识山人何如人未之面也往刘子过夷门葢数称山人风神藻雅云曰与之游令人坐忘而山人亦时时寄书来然予竟莫知其何人也 

　　【 以庄生之幻笔作腐史之定案似讯似□正于恍惚中传其神】 
　　▲终不许 

　　○孙忠烈公传 

　　王维桢 
　　孙忠烈公者余姚人也名燧字德成为人沉毅有大略而与邑人王公守仁钱塘人胡公世宁同举于乡正德丙子孙公以都御史巡抚江西会宁庶人宸濠反孙公仗节死人至今壮之云宸濠者鸷害多知人也好生事不靖术人有李生者揣濠知其指乃为妄妖言谄谀濠濠喜厚赏术人因以其言起阳春书院以当王气濠由此乃为反谋焉濠府中宦者刘吉南昌人李士实王春皆阿濠画计曰大王即欲有所为可先请复故护卫之夺者以尝　上指幸许即有兵其它以渐图之是时正德甲戌也　天子嬖都督钱宁乐官臧贤两人擅权用事濠遣人赂两人两人为矫　诏复护卫如故濠见计遂为谋反滋甚而士实等因言安福人刘养正有才略知兵濠乃招养正而养正益为妄言谄谀濠濠大喜日夜集吉士实春养正四人与计谋乃招纳四方有罪亡脱及勇力材艺之子各数千人为衣食区处诸司颇皆觉知然惮不敢发也是时孙公方为河南布政使而胡公世宁为江西副使胡公乃阴上书告其事濠闻即复遣人赂两嬖人因遂陷胡公谪戍辽东濠惧触众愤不便乃复开馆延士为讲圣人之学明巳能好善礼士若此也关中人故江西提学副使李梦阳者以词赋高一代罢而寓居大梁濠使人请阳春书院诗其饰诈要名如此有顷孙公自河南迁江西睹濠奸忧之乃进诸司计曰即濠发奈何当是时适副使许公逵管南昌部中乃孙公即又喜而令许公阴图之而自下檄部中无城者亟筑无粮者亟蓄无兵卫者可选练丁▲莫谓公徒以一□为烈 
　　壮居僻治远者为奏立县治以便约束于是进贤有城安义有县县各有兵兵皆有饷悉如令濠念孙公每一令出咸为巳备又惩胡公世宁往事意孙公必有奏乃置人要路密诘之由是孙公凡七奏皆不得达奏略曰夫濠列为藩王。亲为宗室。至富至贵矣。乃今所为臣甚惑之。府中使赍重宝往来京师者。趾相错于路。此何以故也。□阳贼凌十一闵廿四吴十三者吏捕之急。濠匿贼于西山祖茔中。吏不能得。夫匿贼安用乎。镇守太监毕真由江西之徙浙江也。濠厚赆为别。别时辟左右密嘱。毕真首肯之。夫密嘱背公。厚赆结好。非藩王所宜有也其它显罪甚多不具论论今踪迹可疑虑者其后孙公见奏格益惧度濠旦夕且举事乃令兵局徙兵器于他所益复下檄诸郡设兵备焉正德己卯言官言濠不轨也　上遣重臣欲往夺护卫按其事濠恐乃召吉等四人谋曰今使者来即讯我乃翁事□矣不如遂反四人曰然因共定计迨寿濠之次日镇巡诸司咸入府谢宴濠乃伏贼兵于殿内诸司拜未毕濠奋膺高足立露台大呼曰方今　天子巡幸在外　太后召我监国汝等云何于是孙公抗声对曰既有　诏请出　诏令众观之濠见孙公不可夺素亦惮许公乃以问许公许公曰是安得此悖妄之言乎吾有赤心岂从汝反耶濠怒叱贼兵缚孙公许公孙公奋臂推缚者指濠骂曰汝贼且不见天乎天无二日吾岂有二主哉吾死一身耳且见若种之澌灭也濠怒甚缚者持铜锤击折公臂曳公及许公至惠民门外害之其时同谢者或从或默濠立即伪授刘吉太监令提督军务李士实国师王春刘养正俱伪授军师令人诣兵局取兵无有乃括民间农器炊釜造兵器历二十日始就濠乃从妃娄氏宫人百余人登舟趋南京又留兵守南昌遣所亲娄伯之横峰招兵道出进贤城进贤知县刘公源清杀娄伯而濠兵先□攻安庆者又不下濠甚忧焉其时巡抚赣州都御史王公守仁以行部道闻变乃驻节吉安移文远近令各以兵赴义于是诸郡练卒一呼响应居一月兵集数万所过供饷未尝乏绝则皆孙公前为之所也于是吉安太守伍公文定制孙公及许公木主于文山祠率所集兵以文哭之诸军皆感泣因遂督兵至南昌击破之兵入濠宫人留宫中者多自缢死濠驻兵王家渡闻南昌破怅然曰大事去矣吾安适归矣于是泣下官兵遇濠于樵舍风逆官兵战不利俄而风顺王公令实茅于舟顺风举火濠兵焚溺死者无筭妃娄氏赴水死濠易舟挟宫女四人而遁官兵追及濠投水水浅濠不死遂并宫女执之刘吉李士实王春刘养正皆就缚而凌十一闵廿四吴十三等脱而至安义安义人缚三贼献俘事闻　天子念濠懿亲不欲加诛令自裁诸与濠通谋者皆以轻重伏诛李提学答濠诗有规词免罪其入濠府中谢宴默而不能抗义者皆减死谪配居无何而　毅皇帝弃羣臣不及录孙公今　天子即位首褒孙公赠礼部尚书谥忠烈　诏江西为立祠赐额曰旌忠与许公并祀之荫子堪锦衣卫千户世袭公配杨氏封夫人公赴江西时不以夫人随公死报至杨夫人哭之哀其时昧旦天划然忽断燝燝若目见者哗曰天开眼矣以濠就擒日考之则此未擒一日事也子堪徒跣赴难至而濠巳擒伏公棺哭之乃更治棺殓启棺公面颜如生异香蒸蒸自棺中起江西人大诧焉以为鬼神不欲死之也初孙公至江西治廨舍得古镜于深沟中背刻二十有四字其文曰光。运忠扶日月心感天扬賏忠独难塞天不世内靖斯以昭明字画奇怪观者多不识后孙公死好古者以意辨之其文乃着焉孙公自始仕历七官皆有大功德具在国史中孙公三子长子堪今官都督佥事仲子墀尚宝卿季子升吏部左侍郎三子者皆天下士也岂天于以报孙氏哉胡公世宁濠灭后复官卒至兵部尚书王公守仁封新建伯 
　　论曰夫孔子不语神非无神也有之而弗语之也世传弘治壬子浙之文场中夜既半场中人见东西立巨人二一人衣绯一人衣绿合言曰三人好作事巳忽不见是年孙公胡公王公遂同举。卒之宁濠之变胡公发其奸孙公折其气王公平其难三人相次成功二巨人告之矣岂非神哉夫奇瑰非常之士。不可怕有有之皆天帝意也。彼修一职立一节者。岂不谓贤。以扶世翊运能哉。 

　　【 公前身想从神道中来故沟中之镜场中之人天中之眼恍惚相通然非神也即公之忠诚为之也三公皆同榜而忠烈与新建尤同里一时钟此异人奇矣】 

　　○王孝子俞烈妇传 

　　刘文卿 
　　王世名字时望。婺之武义人。其先未知所自性聪毅。年十七。从师韩光济治业焉。持粮游他境。万历四年。父王良。四十三为仇王俊廿六所击。中要害死。世名。驰归则就木焉。世名不及诀。且未敦器也。痛欲绝念以状闻郡县抵其罪法杀人者死然不诊验不成杀也。世名抱其母泣曰。吾安能殪仇而不暴吾父乎。族众遂得请入仇产。因涕泗哀呼为寝其事。亦不欲伤母志也。于是绘父像。巳持剑于其侧。问之则曰。古人▲报仇之难在此 
　　佩剑自砺。吾薄饰以侍乃翁不亦可乎。跪起号墓。服阕不辍。三年补弟子员。谓其妻俞氏曰。吾以儒服见先人。汝其谓适乎。吁嘻哉庆者在屋。吊者在堂。俞习其昕夕怦坎闻之怃然而未有以言也。时仇亦来会。世名揽涕接之。亡何而生子狂喜大异谓俞曰。妇知是何等儿也。吾不能复须矣。大饮达旦。终不能微示于母。知我有所必死而哀阻及也。哀阻则事不就。九年正月。遂斩其仇于蝴蝶山下。叱剑而号众曰。仇杀矣。余惟不能爱身而濡趾也。族众嗟咄。观者如堵。名▲似□渊非此奇□不能□ 
　　神色自若。归报母。寻出其所受释仇产租数。与其手刃仇者。以闻于县。疾走入狱。武义令呼曰。子出矣。吾将置子于别所。上状于部使者。竟以两令质之。金华令曰。俊廿六为杀生父者。宜伏殴刀。然杀不在生。生为报。非为杀也。诚得而父伤者吾焉。不能舍劲烈之士哉。令出坎焉辨之。世名大痛曰。余固欲受辞杀也。以至于此。苟自戕伐吾父。当被害时。宁不能见贤令耶。仇毋用名诛矣。朽骨起于修夜。发掘见于后嗣。吾曾不能轶绝曹娥而幽掠吾父也。令令之归。俟再讯焉。则阴令将其父棺以至。因以减死论。世名望见父柩。遽以头击石血濆殷地。大呼曰。父不再辱。余不再主。嗟乎余欲一死不得矣。光济知其志不可夺。进曰宥善人者君也。宝藏胔者名也。即令决于君前不如缓哉。君止矣两令凄歔去之。父丧以故得全。时邑里皆临。无不悲咽大号。是夜持母泣曰。子之命也。夫义不危亲。孝不毁性。死父而失母。其何能为。九原可作。能无怼乎。遂属其妻与子于光济。闭啥不食死犹怀其父主祏云先时生入仇产。岁得租变值封藏之。仇馈则拜。语则诺也。连墙而居善自匿以故仇不为备。其自铸剑。私独铭之曰报仇曰。夫差尔忘越王之杀而父乎。妻与母莫之识。及断其头颅而出之。时年廿一。子宗禹嗣。 
　　刘傒如曰。天性之于人湛矣。安丘捐市辱之生。赵娥略夫家之等。斯以纤芥发愤帷袿立懦者哉。放此为报。则需时日以断凶憝者。无或激焉。要其磨志绘侠。后嗣逢生乎而不忧。固足以畼其往怀。而欲惜此委蜕。幸为。全人。霜介之志。未之或知也。世或轨以他衷。▲雷琴古鼎以班□为奇 
　　婴燕人之悲幕。效牧竖之残照。斯君子所以无从容也。周礼曰。凡和难父之仇则辟之海外。亦以谨避善良直情彰枉迨夫奸轨窜迹。借交斯宏。则夫暴骨定情矫徒无所。仁孝之士其能忍乎。用斯自殒。古今同叹。是故郅晖出篣。卒为汉良。舆情不闇。恶可格之峻文。二代所以成其明喆也。呜呼又可巳哉。王世名妻俞氏。武川俞源里人。父聪为后母所鞠。性惠婉姽嬧有修容。年十七归世名。时舅巳毙于仇。见其夫怏怏不宁。问之故。不告曰我儿女子固不宜知君然君行妇自同此。遂以夫有所闭也而置之。心识其为舅恨也。世名有所居密室。每戒其至。辄理香擎跪其前诵所汇忠孝编。俞一日偶见之。则泫然泪下曰。君固恶其谋及妇人耳敢不重闭乎世名于是食舍肉。俞谬之曰。子岂为大士也者。以为秽其戒体。哀毁而瘠毋何□焉然终弗之夺也明年生子宗禹。大祝曰。善视我儿先君其不馁矣。俞心讳其说时仇以庆事至室。生退而目之曰。彼遂偃蹇者不食麦矣。俞益用惊念。然以其夫非实不先白。正月世名遂斩其仇以归妇姑相视骇愕。世名曰孤之生也。独不得刃父仇。逡巡数年。所以不告母若妻者。以有手仇之心。吐之则众止我。众止则泄。今长弃母矣。我为不孝子。而妻为贤妻。善事姑。以卒我志。遂就县械。故事囚亲。家属无有。令不拘而舍之。故妻与母皆从焉。俞哀谓生曰。梁氏妻能自毁夫与之偕隐。余偕子死不难为也。生曰母老子弱。王氏成败其在汝矣。俞恨然曰。请以三年勉为子留。越此余不能忍也。生俛首不答泪数行下。俞于是绝而苏者四。世名竟不食死。俞复不能食。韩生▲□不可□孰可□ 
　　与媪吊其庐。使媪譬之曰。前与生言而忽弃之不祥。纴春之寄。若姑能任之耶。视汝呱呱者何如耳。乃就食。属姑病。乃辍哭。内哀尝医药媳事如生事焉不解结襘者数月俞三年食息于柩野瘠不避也有伏棺扞火所不足为者一日姑叔议迁柩于外楹。俞大恸曰。死生异路。故他适耶。君内吾内而不出。君出吾出而不内矣。吾与生言。此其期乎。遂尽移其簪珥业壤焉。以遗藐孤。绝食数目。就姑拜焉。曰今以五岁子赖姑而姑固长年抚之也。理笄拭髾死于棺侧。峕年二▲天以□节付此 
　　十二。乡里无少长皆奔号之。是日雨雪交涕。山川缟冥。吊者无不哀惨。执宰以事上　天子。赐赙三十两。宇祠一区。令后世追思焉。 
　　刘傒如曰。巾栉以之。有霣无二。夫虑不经仓卒。幸全则名□。齿剑则节壮。时葢不可巳也。俞氏之于长怀尽矣。而立孤下报。三岁几何。道韫之优游会稽有以也。王郎以难殒。生世名以仇致命。安否葢大异焉。侍慈哺幼。待尽以践然诺。又何愧耶。观夫司败自束。泣血为期。骨肉之际。谅乎兴其烈思壮哉以哀灭也。▲贝画龙文 
　　赞曰玟珉同穴。夫妇刚烈。怙恋仇分。身搉宪设。栱木惧侵。冗回潜默。三岁室劳。厚仪母揭。烟邑衰莰。翔阳微灭。熊虺朝俘。两奇继■〈歹或〉。夫非名浮。噎增痛骨。云闇天回。怯夫壮律。 

　　【 是开辟来有数人物是开辟来有数手笔石?氏世之行持世之文】 

　　○唐伯虎传 

　　阎秀卿 
　　唐寅字伯虎一字子畏吴县吴趋里人有俊才博习多识善属文骈骊尤绝歌诗婉丽学刘禹锡为人放浪不羁志甚奇沾沾自喜衡山文林自太仆出知温州意殊不得寅作书劝之文甚奇伟林出其书示刺史新蔡曹凤凤奇之曰此龙门燃尾之鱼不久将化去寅从御史考下第凤立荐之得隶名末果中式第一先是洗马梁储挍寅卷叹曰士果有若是奇者耶解元在是矣储事毕归尝从程詹事敏政饮敏政方奉　诏典会试储执卮请曰仆在南都得可与来者唐寅为最且其人高才如此不足以毕其长惟君卿奖异之敏政曰吾固闻之寅江南奇士也储更诣请寅三事曰必得其文观储令寅具艹上三事皆敏捷会储奉使南行寅感激持帛一端诣敏政乞文饯后被逮竟因此论之寅罢归朝臣多叹惜者归无几缘故去其妻寅初为诸生尝作怅怅诗先与其事合葢诗谶。也后作多怨音每谓所亲曰枯木朽株。树功名于时者遭也。吾不能自持。使所建立置之可怜。是无枯朽之遭而传世之休乌有矣。譬诸梧枝旅霜苟延奚为。后复感激曰。大丈夫虽不成名。要当慷慨。何乃效楚囚。因图其石曰江南第一风流才子 
　　论曰伯虎以不能谨行终身历落欲施于世者可以观矣其所逮事不可知就其家论之不裕纵使果然世之为市科目者多而彼独白着岂非命欤且如伯虎之才授之底石何媿惟其不克令终豪士亦解骨矣 

　　【 离离楚楚笔余恢气】 
　　▲□□ 

　　○逍遥公传 

　　王慎中 
　　逍遥公之先有驷伯者封于皮氏之墟为黄帝主车以与蚩尤战于涿鹿之野帝嘉其勤更锡以冀州之沃土命力牧监焉力牧为之相其原隰区其子孙之材良者。而各处之。故公之族。冀北为大。其后驷伯得仙道乘房尾而升上帝命之莅青齐周武王伐纣公族皆从军谓冀习纣教俗败恶不可居请徙华山之阳以近王王孙穆王好仙闻驷伯得道乃命贵臣造父访其子孙得八焉以归以会王母于瑶池之上王乐极忘返而徐偃王乱彭楚八子奉王驾征之大克王乃命立天闲玊堂使游处其中岁各禄四百周衰老子去胡其族亦多从之者故公又有西戎之族卿士甘公芮伯之属恐公族为他用且害周迭率师伐戎复得千骑宣王中立周复振乃使公族伐胡有功时荆徐蛮夷入寇江淮闻其克胡也益怖则解去诗人歌之曰四牡旁旁猃狁于襄既伐猃狁蛮陌来威徐方来同诸侯中唯鲁卫晋于周最亲故鲁有垧十六族以摈楚卫有淇上之族以报狄晋有冀土之余以伯中国语曰得贤者昌此其效也至汉武帝尤好仙而事征伐尽选公族之壮者以击胡又使贰师将军虏大宛之族以归于是公之族仕于朝者十四万矣战死者又数万焉会太史令迁坐法宫更为中书令尊宠公之族宗焉往往自宫以适君故公少为宦者事上为御马监上甚幸焉凡郊祀游畋出入非公不行大朝贺则命陪列锡之樊缨钩带金厄制度侔诸侯矣虽王公大人下及士贾庶隶亦非公不行谚曰天行莫如龙地行莫如公其权倾当世若此其状魁梧微时善相人伯乐相之曰此子隆凖驼背法骨将任重致远昂昂千里之驹乎性俭啬不茹荤饮酒唯病乃饮少酒闻光武食滹沱豆粥徐孺子为陈太傅设生蒭心甚慕之居尝草具饭豆而巳或闻公之祖为汉进佛经公故不茹荤酒公佞佛乎公长啸而不应公既素放逸虽为上所宠然上尝御辇公骖乘而巳无所事事自叹以宦进而羁绁进退牵制上不逢英雄逐鹿中原高步天衢下不得为草莽之臣愧先人矣因请于上曰臣驽骀不堪鞭策幸蒙上恩排金门奉鸾舆甚徼窃也然臣年老牙齿落毛发衰又有犬马之疾闻魏处士韦敻曾赐号逍遥公臣心欲之而未敢言也幸上怜之因赐号曰逍遥公所居曹曰退居曹自此日衰不复进用矣而公族之显者往往别其族氏其贵于西楚者为骓氏产于渥洼者为神氏仕于冉闵者为朱氏唐太仆所部者为云氏其余碌碌守其宗姓无所称于世汉建武中伏波将军援欲附托公族乃上言昔高宗审像求贤为中兴主今陛下亦中兴主而臣族之良者不肯轻进臣能知其状请为铜像以求之然援实系马服。君马迁虽为公族所宗。乃程伯司马之裔。皆不出于驷伯。 
　　赞曰易称君子有龙德焉故进退不失其政观逍遥公之规畧殆君子乎其刚果有气虽朱虎熊罴何以加诸然仲尼曰不称其力称其德公岂以德称于世哉初驷伯就封时风后为筮遇晋其后子孙卒享其兆云 

　　【 传自毛颖而后効颦可厌此等文不难藻艳喜其寄旨玄旷戞去陈言耳】 

　　○仓庚传 

　　杨慎 
　　梁武帝代齐箓居齐宫后庭稚齿在潘余之亚者损之又损尚溢乎百数郄后心妎焉帝闲居一日览天荒经云仓庚食之令人不妒遂下令虞人收捕此鸟络野笼山佛首争献者盈轩墀乃敕中庖以为宫膳旦旦不继他肉后与帝食而甘之帝心冀其术之速验。试问后曰此余甘可以分诸夫人乎后即辍箸不食帝曰荒经其予欺乎其诸食力尚浅邪将尽脯其余仓庚中有老而慧者鼓■〈羽氐〉作人语而称曰余西裔之羽臣也余祖逮事庖羲氏庖羲氏之佐有鸟鸣者主建福是厘百羽命余祖曰而仁鸟也其司春候繇兹以还奕世载育及周文王邑于岐山西中有凤鸟者览其德而下之群鸟皆往从之萃于岐下维时风翔者露翥者雨舞者霜嗥者朝嘲者夜■〈口夜〉者以万计复有巴人之比翼蜀山之文翰方山之孔鸟善芳不昧翡翠华首咸集宫树王及后宫不之奇也而余族独着彤管焉其诗曰维叶萋萋黄鸟于飞为其有助于德象也二虢髻戏引弓飞土而逐之后曰非所以养童心也戒勿弹周公白文王命罗氏境内特贳不捕焉今帝不欲为文王则巳欲为文王盍赦微躯帝曰尔曷知周文王试为我言文王后妃之德何如庚乃喜而跃曰鵹知之鵹知之匪后妃之德实文王之烈日者天之明月者地之纪。夫为妻纲象日明。使妇从夫放月纪。日载魄于西。繇媵以升嫡。月载魄于东。繇嫡以逮媵。帝笑曰礼失乃求诸鸟乎为我说之庚引脰曰鵹何知鵹何知月之朝也君之视朔不近内焉。后亦辟焉。月始魄左媵六人迭御三夕。象微阴也月成魄右媵六人迭御三夕。象渐阴也月成弦三夕而世妇迭御焉。月成采三夕而御妻迭御焉。月之几望后当一夕。阴将盈也月之端望后当一夕。阴极盈也。月之后望后当一夕。阴不终盈也。自是三夕仍降而御妻。三夕荐降而世妇。三夕还降而左媵。三夕复降而右媵。及月之夕也君以掩身不近内焉。后亦辟焉。象月以进。象月以退。授银环告进也。正金环告退也。施玄的告辟也。鸣佩玉告节也。繇媵以升嫡。□微而着盛。繇嫡以逮媵。自盛以下微。勿使阴厌阳。勿使▲有制不事此药妒之微言 
　　柔乘刚嗣续以昌。寿命以长。此阴礼教六宫而颂声洋万方也。又公此制于天下诸侯有副宫。大夫有侧室。士有妾。当夕侍夜。仿是为节。当此时岂伊无险陂王制鳅之妒亦何能为周制之芜久矣而欲委罪于微禽变性于纤羽不亦异乎且荒经之诞非神农之述也帝而信之是不知也沉昵之专非周文之制也帝而行之是不仁也负此二愆不可以君羽族而况君江东乎帝闻庚言愯然侧席郄后闻之恹然无色乃命写其言于斧扆行其制于永巷郄后憣然更为。逮下之行庚之力也帝喜曰徒信古陈编不如仓庚言乃放之不杀封为金陵郡公唐世有号金衣公子者即其后也 

　　【 按典摅规其词■〈口雝〉喈】 

　　○王中丞廷小传 

　　李攀龙 
　　中丞初以大司徒主事分曹太仓与宦者奉稊米相持也既声闻　朝廷改监察御史而领度支宦者奉寻罢亡何疏尚书鋐治大冢宰不奉职状忤旨谪亳州稍徙昆山令昆山故相某视县令家监尔即所欲令为之。不欲属之。虽属之。公弗与为之。故给事中某者公不与为之矣虽欲属焉不能也及两人皆闻知各自失也相巨室大臣给事中虽废然揣　上意从私家祠有所祈不领于　天子之祝官岁时闻　上▲□甚 
　　觊复收我者为之乃相与持一令短长何不至也而公即又来手吴郡则吴人欲之矣郡别驾某所治逋租者狱纔一牍尔坐在戍籍得遣者六十人捕未得者又三百人公趋谓御史君曰异哉如以檄大司马府中岂无令主伍吏望见籍而走乎戍者一人主送至戍所者二人捕未得者妻子一人捕者一人是千人之狱也御史君勃然寝之矣徐某者既以其赀为大学生而复持其兄某阴事署而揭之途御史君又以其署按其兄使在遣中公廉知其为署某阴事者▲□而尽 
　　某也曰兄不义而秽于家。弟不讳而播诸国。其兄巳髠钳对主伍吏。某安得俨然因以为利。大冠若箕。日沾沾父老前也。乃夺其太学生。郡岁以籍钱九千缗市尚方物输少府而司寇某者其子欲之公不与也往来毘陵与钱六千缗与之巳而给事中举奏司寇免之并夺毘陵郡与者官吴郡尚方物至今有司者市之遂为令自公始也可谓不畏强御哉 

　　【 锐卒三千可敌羸师百万】 
　　▲□有风裁 

　　○李于鳞传 

　　王世贞 
　　李于鳞者讳攀龙其家近东海因自号沧溟云当其业成时海内学士大夫无不知有先生者而自其六七友人居怕相字故其为于鳞独着于鳞之先世济南历城人父宝以赀事德庄王为郎善酒任侠不问家人生产□聚于张梦日入怀而生于鳞于鳞生九岁而孤其母张影相吊也且■〈糹辟〉纑不足以修脯而自其挟册请益塾师为之避席者数矣补博士弟子与今左长史许君邦才少保殷公士儋结髫齓交晋江王慎中来督山东学奇于鳞文擢诸生冠然于鳞益厌时师训诂学问侧弁而哦若古文辞者诸弟子不晓何语咸相指于鳞狂生狂生于鳞夷然不屑也曰吾而不狂谁当狂者亡何举其省试第二人三年始成进士试政吏部文选司其明年移疾归久之疾良巳同考顺天试获奇隽居多又明年授刑部广东司主事于鳞既以古文辞创起齐鲁间意不可一世学而属居曹无事悉取诸名家言读之以为纪述之文。厄于东京。班氏姑其佼佼者耳。不以规矩。不能方圆。拟象成变。日新富有。今夫尚书庄左氏檀弓考功司马其成言斑如也法则森如也吾摭其华而裁其衷琢字成辞属辞成篇以求当于古之作者而巳。操觚之士不尽见古作者语谓于鳞师心而务求高以阴操其胜于人耳目之外而骇之其骇与尊赏者相半而至于有韵之文则心服靡间言葢于鳞以诗歌自西京逮于唐大历。代有降而体不沿。格有变而才各至。故于法不必有所增损。而能纵其夙授神解于法之表。句得而为篇。篇得而为句。即所称古作者其巳▲极力描写 
　　至之语出入于笔端而不见迹未发之语为天地所秘者创出于胸臆而不为异亡论建安而后。诸公有不徧之调。于鳞以全收之。即其偏至而不相角者不啻敌也。当于鳞之为主事迁员外郎以至山西司郎中曹事寖以剧守文法无害而其业益进大司寇有著作辄以属于鳞藉藉公卿间然于鳞竟无所造请干贽不为名计出曹羸马蹩□归杜门手一编矣其同舍郎徐中行梁有誉不佞世贞及吴舍人国□宗考功臣相与切劘千古之事于鳞咸弟畜之有社会时有所赋咏人人意自得最后于鳞出片言则人人自失也于鳞雅不欲以刀笔见长然其听谳最号公平柄臣子衔边帅不通贿中以法欲置之死于鳞持不可后其人卒自奋功名至大将俄出守顺德问所以守顺德者于鳞曰使吾仆仆途道事严客帣鞴鞠■〈月〈氶上巳下〉〉睨上官之色而进之则具有所不能晨兴坐堂皇揖属吏考计延见乡老问疾苦为兴除脱若承蜩矣于鳞之守顺德可一载所不报最则曰君子之至于斯也吾或未之见也奏记台使者手自削牍牍多古▲公文自足惊四□ 
　　文辞语为其名高也者而巳之然于鳞暠暠自洗濯勤于大要居久之政声流通三辅前后尉荐亡虑数十邻郡严事于鳞若大府以故得请白偷志尝蠲马牧地垂三千金留永济仓粟毋灌输京师以饷戍卒裁将作供比真定十之二益永年传于沙河邯郸界中宽二邑力移郡尉置巨鹿官亭扼盗冲又移巡司黄榆岭为晋赵关前后争得之台使者毋以难也于鳞又谓京师仰东南饷不时至而燕齐汴赵边河百里而近者毋出赋钱皆赋菽粟浮于河达京师缓急一策也时颇韪之满三载赠父宝如于鳞官母□□太恭人寻擢陕西按察副使视其学政于鳞为陕古西京也先朝士大夫北地外多阳浮慕古文辞而时离之思以实反其始有机矣夫何其乡人殷中丞来督抚以檄致于鳞使属文于鳞不怿曰副使而属视学政非而属也且文可檄致耶。会其地多震动念太恭人老家居遂上疏乞骸骨拂衣东归吏部才于鳞而欲留之度巳发无可奈何为特请予告故事外臣燕予告者仅于鳞与何仲默二人耳于鳞归则构一楼田居东眺华不注西揖鲍山曰他无所混吾目也绣衣直指郡国二千石干旄屏息巷左纳履错于户奈于鳞高枕何去亦无所报谢以是得简贵声而二三友人独殷许过从靡间时徐中行亦罢官家居坐客怕满二人闻之交相快也于鳞乃差次古乐府拟之又为录别诸篇及他文益工不踁而走四裔然居怕邑邑思一当世贞兄弟曰大儿孔文举小儿杨悳祖吾其季孟间哉而世贞则挹损不敢以雁行进也大司空朱公衡时巡抚伺于鳞间迫起之为置酒欢▲□于鳞□尺楼 
　　甚自是诸公推毂于鳞者相踵而会今　上初大征召耆硕于鳞复用荐起浙江按察副使尝视海道篆按核军实一切治办俄迁布政司左参政奉万寿表入贺道拜河南按察使中州士大夫闻于鳞来鼓舞相庆而于鳞亦能摧亢为和圆方互见其客稍稍进无何而太恭人捐馆扶服还里不胜毁病困久之小间寻暴心痛一日卒年五十七所著白雪楼集三十卷行于世子驹博学能文有父风 
　　王子曰世能名于鳞莫能名于鳞所以其旁睨千古欲凌而上之乃至不得尽废其遗要之创获之语烺烺象表者不虚负也或谓其声不鬯实位不配望寿不竟志以为恨夫漆园玄亭。杜门着书。而生寥寥者。岂一于鳞也。藉令台鼎足重李生。彼夫屈宋两司马。几先得之矣。无涯之知。结为大年。日月经天。光彩常鲜。呜呼何恨哉。 

　　【 次事诠雅至写于鳞著作苦心可谓磔裂而播之矣】 

　　明文霱卷之十一 

　　●明文霱卷之十二 

　　武林刘士鏻羽石父评选 

　　传二 
　　像赞 

　　◆传二 

　　台州平夷传 
　　庄节妇传 
　　江山人传 
　　沈文桢传 
　　马将军家传 
　　黄翁传 
　　范牧之外传 
　　徐文长传 
　　猿洞宾传 
　　愚公传 
　　纪孝子传 
　　高士乐耕曹公传 
　　李谪僊逸传 

　　○台州平夷传 

　　汪道昆 
　　比年岛夷犯东南自台州始　上用督抚议特命戚参将继光分部台州而以唐佥事尧臣兼兵巡事两人雅以才相重尽平生驩戚将军尝备胡习西北兵事则以江南多沮泽行者不得比肩而行陈与西北同何以战乃为鸳鸯阵阵十有二人队长前次夹盾次夹枝兵次四人夹矛次夹短兵樵苏居后其节短其分数明其步伐合地宜其器互相为用乃以义乌令赵大河所募县良家子三千人服习之唐公为监务布恩信作士气公与将军画便宜事缮亭障谨烽火稽尺籍毋失伍除戎器具舟师居无何水陆皆有备辛酉岛夷大至至则南下亡敢近台州乃为三军军松门以待夏四月辛亥宁海告急将军且行公曰虏睥睨台州先发宁海直以走我兵耳兵出虏乘虚而入将奈何将军业巳留一军军海门居中为应兵既出贼果大来壬子登桃渚癸丑登新河甲寅登圻头境内骚动公自将留海门者宣言曰贼薄新河慓甚不亟击将为戚将军妻子忧乙卯趣新河大破贼城下余党夜遁明日及之温岭又破之而宁海贼以戚将军且来悉遁去将军闻警引兵还公使人告将军仆幸而破贼保新河完独他部登桃渚逼台州去我兵远难与争利此将军之资也丙辰昧旦将军自桐岩趣台州会日中兵行七十里不得食守吏方戒城守毋纳诸将兵兵争斗而嚣贼且近将军后至佯怒曰若等反耶贼薄城下若等呵守者争入城即守▲妙于应变乃大 
　　者以状闻无死所矣军中语曰守者谓乃公怯邪亟须灭贼而后会食鼓行而进遇贼花街一贼左挟矛右挟刃尝我军壮士朱珏短兵击之折其矛再击折刃斩其首贼大溃张翼而逐之北杀数十百人又逐之?陵江皆自沉死诸亡命入海则舟师邀击之丁巳戊午比日俘馘以闻亡得脱巳未圻头贼焚舟起拥众趣台州将军乃简锐师以千五百人往公誓师曰若等往往用众胜乃今用寡愿与若等约者三毋掠缁重毋尚首功毋轻杀胁从其以前驱者连击贼无留行后伍乃割贼头毕而献状凡五百予前驱者千金七百倍之千又倍之余无所予既破贼所获辎重徧赐军中贼未破争取财者罪死军中立一白帜凡胁从者空手伏帜下悉放还毋为贼树党也五月庚申朔及大田贼退次大田东坚壁不出会雨甚贼由间道遁仙居将军度贼出白水洋且七十里我兵出大道五十里而近乃引兵伏上峯山待贼过半起而覆诸山下立白帜散胁从数百人贼匍匐登重山据险距我娄子和帅诸壮士斩关上贼殊死走白水洋兵围之数重四面举火贼争自赎提金橐向我兵我兵环而守之攻益急遂尽焚死辛酉楚门寇至遣一部将破之洋坑余寇袭之长吊海洋皆不免癸亥舟师败贼仰月沙贼匿悬山既又走大藤岭会通判吴成器部兵至愿得一当贼锋将军分遣部将先后之吴跃马驰贼贼轻吴军一持矛者从吴矛及马腹吴引弓射杀贼兵合乃悉斩之丙子贼自宁海遁者登长沙连二千众隘顽孤悬长沙外断援兵将军阴戒骑士李成立发松门□守隘□浮海以往至则登山举火吾可无忧公入军中召诸部将授以御大敌方畧且令诸部将纳书军正毋二心丁丑次铁场雨甚兵不得幕将军自撤其葢巡行劳之戊寅鸡三号引兵薄贼所将军以正兵鼓噪进先遣奇兵出贼后焚其舟贼败争赴舟舟尽焚其半伏诛其半蹈海死将军戒毋妄杀释系累者千人公初闻将军舍铁场中夜雨益甚公不寐露祷曰夫人劳苦而功高即有不永愿以未尽之年益之毋降之罚及将军告捷公仰天笑曰戚将军活人多永矣无用予年为也请归▲同心如此功何不成 
　　予年。是日贼出掠者三百人闻其党巳尽潜入海舟师败之洋岐壬午又败之鹿星海癸未败之满山贼遂绝自乙卯迄于癸未挟日者三捷者九计斩首七百卤获器仗三千二百四十有三郡中悉定 
　　汪道昆曰将在军君命有所不受　高皇帝法则必以监司监之此所谓文武并用长久之道也彼以诗礼起家徒持文墨议论藉令尸祝治庖章甫适越如将何唐公具文武才擅当世之誉顾与戚将军莫逆推毂之功。将军之。于是乎烝烝起矣。卒使威加海外吴越始得息肩唐公力也明年壬戌唐公遂有人言嗟乎功高不赏则人言从之今之待有功者固如此 

　　【 摹画功次大意在文武一心以奏成功深得戡定原本今疆场氷炭睚眦者覩此当洗心矣】 

　　○庄节妇传 

　　吴国伦 
　　太史公尝悲岩穴之士名湮灭而不称嗟乎岩穴之士。犹有称者。而独处身泥垢。若所谓男而胥婢。女而妇奴。即有奇节。不得附青云之士以传。岂贱其人而羞称之乎。夫管仲父之举宁戚也以婢知其诗周大夫有其婢贤为能忍辱甘死以全其主父母不可谓细行矣曾不得少概见至如翟家婢青死如主女即因主女见列由古及今其不得有所因而称者。又何可胜数乎。予所闻里中庄八儿死节事窃不胜其悲矣八儿郡富口人庄宁女宁父祖三世为庄家奴遂冒庄姓八儿年十六嫁刘学良学良亦人奴子越一年病卒葬舍傍八儿执丧甚哀日举案进食哭奠于墓屡绝复苏久之为舅姑所厌欲嫁之八儿以死拒又数月有少年佣耕者见八儿悦之求为赘婿其舅姑业巳纳聘而使八儿母从臾之八儿自度不能抗□许焉佣遂为期以请至期八儿与其姒方晨春私谓姒曰明日不相春矣姒不解其意少选又与市易簪曰他日见簪毋相忘也姒益疑之至暮忽改新妆出拜舅姑舅姑不知其决也以为将受婿而喜之须臾入室自经死夫八儿以人奴子为人奴妇。至微贱矣。又年少弱质。即依违其舅姑。非有门阀可损。宝训可辱也。顾独视再适为污。而甘死若饴。兹不凛凛丈夫女哉彼以富人子而有文君名人子而有文君岂得与八儿论贵贱哉语云金生沙砾珠出污泥信矣信矣 

　　【 汰侈铲华□□刚骨】 

　　○江山人传 

　　汪道昆 
　　余观作者之污隆一禀于风气自汉下达则缘世屡迁譬之晐日卒于不振　明兴驱左衽而反之正艺士奋起依凭出日之光轶挽近而称古人斌斌然盛矣然皆三河齐秦之产而江淮秀异亦稍稍肩随之其强弱有差则疆域使然也新安地重其民深厚不浮由古以来文献足述顾今之学士大夫率高视一世其言不轨于先民善乎山人之言曰吾乡多泛驾之材使闲舆卫皆上乘也山人在诸生中辄有志述▲入山人妙 
　　作会有疾谢学官去遂壹意修辞尝读史慕太史迁为人作而叹曰丈夫不能周游四方友天下之士徒抑首蓬户享其敝帚将为辽东豕邪于是操舟东游登禹穴入淛观海潮浮于五湖问阖闾春申故址遂杖马棰之秣陵朝故都焉入郢听歌郢中望高唐泛云梦而下其游知交倾东南之美矣比还郡郡中诸儒宿学争愿交山人驩山人挟一驺奴箧书而出过故人厚善者辄胠箧发筴喜人弹射其文尤能推毂后生务彰人之善士以此益附之入舍下帷读书即家人治生业纷紏万端不为乱其精如此山人故多病乃学养生为轩岐之言必入其室其一切从事不遗余力葢天性也客见山人具藁若干卷请曰自民莹号郡中而多士响应愿揭旗鼓徧示之山人谢曰嗟乎古人成一家之言。徒藏之名山。示知巳者。世儒纷纷悬书以诧海内。何为哉。瓘徒诵法古昔。自托于无能之天。奈何□当诸君子。恶用暴巳之短邪。客退语人曰江叔子犹务深藏彼握燕石而冐玉名徒豪举耳　汪道昆曰山人善声诗犹长于古体夫诗书▲□□隽 
　　之教一也其升降相依今之论文者或不与昌黎及推尊社稷不啻日月予窃疑之或谓建安起靡丽之习而陵迟于梁陈唐自陈伯玉以下起而一洗之开元为盛夫持汉之三尺卑疵六朝敢不受令唐削雕为朴而体益卑卑犹之秦人闻新乐端冕去之乃拊缶呜呜为秦声猥云可与道古闻者有掩口而笑耳举世方驰逐近体无惑乎布侯于杜陵及为古诗且不能超乘而上则任耳之过也若山人之长言大都取裁魏晋行年五十犹亹亹不衰千载而下吾郡有山人矣山人质行较着往往可书顾予材薄无能为役山人方以论着显故特书其大较云 

　　【 只山人不肯刻集便堪作传文无溢美犹存史裁】 

　　○沈文桢传 

　　汪道昆 
　　昔太史公艳货殖而羞贫贫何足羞也世有慷慨好奇之士雅不善治生其人虽贫顾倜傥知大节即偃蹇终世吊诡者犹可取焉沈文桢字时干四明人也父故豪举文桢始生而孤大母及母党皆贵人岁时苞笥多厚费于是减父之产赍用不饶文桢善事母尽母欢事诸女兄如母叔父死无后从兄为叔父后亦寻亡文桢与孤子美同居美席二婺尊螫文桢甚文桢则以两孤母相戹也苐出游避之时宗人沈应奇守中书幼以署书幸文桢尝受书法工署书乃舍业为游资从应奇游　阙下居三年资且尽无所成名文桢太息曰丈夫不为名高则为厚利安能郁郁坐困乎哉遂持母钱三百缗就钱塘大治酒舍岁千酿酤市中文桢故酒豪愈益喜客客至或不问酒钱酤三年母钱尽乃持百缗具大艘召徒属出海而渔渔得一蟹百斤余悉无获钱又尽则又市鱼海上暴鱻为薨货浙以东其年鲜大饶会雨久盐贵什倍鲜乃败载之山县货菽粟竹木器以归于是母钱毕空▲□□□□□□ 
　　坐而家食从子美稍稍折节无违言文桢遇美驩甚时急美之困居尝钓芙蓉江上得鱼辄沽酒无问妻子饔飧文桢有子明臣年少耳醉辄摩明臣顶笑曰孺子在吾何患贫旦日出鱼饮如故归则闭户日夜程督明臣读书其后明臣籍上有司会文桢病明臣请留侍卧起幸无行文桢执明臣手泣曰吾家七世阜昌至而翁始废业而其执经术以往庶几无堕先人行矣明发强明臣就道文桢竟以疾告终明臣数奇卒业博士易事词赋时诸沈毕事词赋显者四人黟侯津庶吉士一贯孝廉九畴而明臣老布衣名籍籍出三人上知明臣者皆谓文桢有子云 
　　汪道昆曰予善明臣故得闻若翁质行甚具翁故千金子少年轻富贵若将掇之及其游不得志而归业酤酤败业渔渔败既而市鱼又败困甚矣卒之以钓为事。而自托于酒人。何拓落也。顾犹任放自若。其亦自负不羁者耶。至于避怨出游。终能以怨为德。葢长者矣。 

　　【 ??斤??也负贫之状历历如覩】 

　　○马将军家传 

　　利瓦伊桢 
　　马公名芳字德馨陕西灵州所人也十岁为继母所虐迯之李王堡依其从兄会虏警里人奉头鼠窜语兄曰虏亦人耳奈何畏之甚兄瞋目而嘻童子何知兵在其颈矣公匿笑始吾以兄为男子乃妇人也吾不与皆毙不辞而行失道逢虏止公使之牧寸铁不着身私以曲木为弓矢革为弦习射命中如注虏酋俺答将万人猎有虎咆哮众蒲伏虎至公所一发殪之酋属之目内穹庐中饮以径路刀留犁挠酒褁以旃裘授以良弓矢善马使执寝戈而先后之公阳为之用而阴怀复国。所过山川常登望。识其处险夷。道近远。水草饶乏。熟察虏部落众寡。权力高下。贯习其饮食衣服言语。居则画地为军阵。明进退攻守之宜。慨然曰虏譬之如禽兽吾寝处之矣七尺躯宁为羇终世乎序当其夜间道萆山亡归昧爽虏觉而捕之射杀二骑得脱周武襄方镇云中投谒试其技咨其方畧大奇之署勇士队主士不尽饮不近水不尽餐不尝食所过不樵树不采艺不抽屋不强丐先计后战。战不必胜。不苟接刃。因事为势。用人不拘文法往从其所众喜曰得主而为之死犹不死也俺答猿臂善射控弦之众数十万最名桀黠子黄台吉有气敢往部兵三千人戴铁浮图马被铠长刀大镞望之若雪名铁甲军为边郡患无虚岁公数御之斩馘中率过当应得官以父居灵州食贫愿悉受赏代养嘉靖庚戌督府郭公耳其名檄召问若何而战公对曰谈何容易。镇兵十万。弱小劳死罢转十五六。壮丁十一二。又分置各路。其隶大将者不满五千。虏内犯胜兵数十万。少亦数万。我以五千人委之。罢士无伍。甲兵钝弊。几为笑而不陵我。然窃观俺答勇而轻。黄台吉愎而鲜断。诚广耳目。屯要害。深垒固军以须之。观衅而动。慎虑而从之攻不足者守有余庶不全胜必无丰败若宣示购赏为勇爵。奋行者官过其望。出其不备。掩其帐落。歼其种众。使妇子相怨却徙而北。亦一策也。郭公拊髀曰善哉若之言是何见之晚也置麾下力战深入之士皆属焉其秋虏寇古北口号三十万壁清河剽怀柔顺义吏民杀而膊诸城上驱男妇▲□虏目中 
　　□产数万望屋而食焚城郭庐舍火光彻于都门暴骨如莽诸路援兵各顾其后蔑有鬪心公与私属徒百人三踊于庭曰芳在此敢勤他人乎麾其骑驰虏虏不知所为色骇亟击之斩虏将解其左肩虏奔逐之左右角之复斩其骑十数诸军观者如堵墙何物馘也若是其果于众与众之信辑睦焉有死命而无二心葢公尝以事见法故云论功授阳和卫总旗辛亥正月虏寇水口公射走之壬子二月虏寇威远伏枭骑盐场而以二十余骑麾垒致师公知其诈我而驾也以百骑先薄所伏而三分其军之锐以次合而函虏虏辟易十里而远斩首九十三月虏寇新平乐之相持二日虏云翔而不敢挍退次野马川背山为营期以明日战公料虏且遁秣马蓐食潜师覆诸山下虏骑过未半我兵衷之虏大乱斩首九十六众相贺公若有不豫色然者众异之路问曰有喜而忧如有忧而喜乎公策其马曰追将至矣趋守险而身断后顷之虏麕至矢三集公面意气自如督战益厉虏啮指是铁汉儿遂去众问公何以知虏遁遁何以知复来曰虏攻我不下背山而营。惧也。期明日战。缓我也。目动而言肆。情见力屈矣。悉众复来者。意我胜而滋休怠。收合余烬。致死于我也。众乃服四月虏复入寇公御之战于泥河左腹中流矢不为动大破之斩首二百四十二获负私从马二千八百论功授指挥佥事癸丑正月虏入寇公御之至缮房堡计曰虏胆意甚盛。且道回远师不继。不如捷之速也。自某至某抵虏穴。势必返顾。批亢捣虚。制胜在我矣。时大雪没牛马目公拊而勉之人人如挟纩虏以汉马不能寒相枕藉而寝醒而矢如雨一个负矢百群皆奔布路而迯斩首七十八获马三百有奇二月虏寇井坪入朔州守陴者皆哭公不介马而驰抵朔骑相属者财百人直突虏围有酋怒马以骋公斩其足而轾?足余众奔斩首百八十二夺所掠百七十人三月寇张家口公闻不顿舍赴之至登鹰巢困诸阨矢石齐发虏披靡舍马以马鞍冐首而兑维其喙矣斩首七十二夺所掠二百八十四人七月俺答以二十万骑寇红市逼紫荆师徒挠败督府苏公总三镇之甲救之问于介众莫知计所出公请据白草沟。徼遮虏。苏公壮而许之未至里许尘起公大呌虏近矣勇士刘汉曰此游尘耳公指视之尘遡风前触虏必非远语卒虏至见我兵寡扬鞭傲睨如无人公不忍其询也前有骁骑射之中股又射之中目而死交捽竟日公敕厉其骑曰用少莫如齐致死士殊死战无一还心虏莫之抗也巳还次闻诸军壁刘家营忧之是中无见粮攻之以饥剪焉倾覆矣先驰趋诸将为五陈以相离馈饷辐凑。既如是虏怪问孰为汉儿画此策者以公对▲可补六韬所未备 
　　俺答戒其众曰是夫好勇去之以为之名公名繇此愈重是月虏寇铁果门御之战于鸽子堂斩首八十六获马六百有奇十二月寇洗马林御之战于黑石沟斩首五十八甲寅六月论功晋都指挥佥事以游击将军领职如故十一月虏寇龙门偪新旧保安副帅参将死之虏钞掠捆载三十余里不绝公率刘汉葛奈自阳和并道至张家口帅胡升及诸军军东门虏将三十骑纵招摇门下公奋焉凭怒必灭此而朝食诸将恐安知非诱不少审固立靡烂矣公笑曰虏既餍所欲。我轻兵来。诱何利焉。岂固我哉。丈夫亦取单于耳。多人不无生得失。呼葛奈往共射之矢三而□□射马而右射人皆射股反队众从之乘胜斩首七□□□所掠五百四十三人虏弃后重走我兵取资焉巳寇宣府御之战于麻峪口斩首九十五巳再寇新旧保安御之斩首五十三乙卯三月晋宣府西路左参将五月虏寇采梁山御之战于晋家梁斩首九十三获马五百有奇七月徙东路九月虏寇井坪公追及马到山斩首九十四获马二百有奇是月虏▲□得老□□法 
　　大举寇朔州援之夜中召徤儿十人食马而食虏谓我大劳未艾。难遽战。此时也。弗可失也。系马舌出火灶潜斫虏营四面炮举虏狂骇不测我兵多少遂溃蹑北追奔斩首百五十九十月虏大举寇上下花园公下令收保清野虏无所掠而返先伏兵马头山堑之及泉断其后之水而弗殊虏过之推而蹶之斩首百二十四丙辰正月虏寇洗马林公御之及孤山斩首三十□□□□上拜公左都督赐蟒衣一袭左都督于武臣□□□□事偏□无授者实自公始是月虏寇应州公援之相去里所射士以鞭箭射虏虏多死视其箭短不可用以为神解围去尾之斩首八十六获马二百有奇捷闻晋副总兵仍领职如丁巳二月虏寇保峯山御之斩首四十三是月寇朔州经二日大获公率葛奈追之及金城虏反距公度虏所获在前防我之侵轶也以骑牵我先者不力者战后不救我可以逞将注则虏关矣射公汰甲贯胸血殷甲裳众失色公徐丸弓抽刃而前劲三甲首众莫不生气疾驱及虏大众卒不暇合刃斩首二百八十二夺所掠五百二十人尽复其所失亡者既还而公甫觉创重也乡者不言痛地忍之耳两月而差八月虏寇万全左卫公疾走并力袭虏斩首六十一是月寇柴沟至干庄燔储胥驱田中刍牧者公再援之众欲战不从我劳寇佚。克不可命。虏归必渡河。伏其旁。半涉而从可击也。首尾不相顾。无生命矣。如其言斩首百七十六获马五百有奇明日虏围天城督府在围中公甫罢干庄之役捉发走出倍日并行天城人见马都督来喜以逆之吾属生矣夜缒纳师公恚曰婴城而守。非夫也。命为军帅而卒以非夫。唯余子能。我弗为也振臂而呼冲围马如风哗扣声如雷城上人鼓噪而应之流矢中公股拔矢反射中射者首队于前众席胜如墙而进斩首百二十七手刃者三虏人相尤故知马太师勍何自送死为十月晋建昌副总兵戊午九月虏酋插罕儿寇界岭口御之以亲丁马孔英等先登斩首七十八生致其枭骑猛克兔等六人虏乡不闻公徙建昌公免冑而趋风虏见之曰信马太师从天而下耶遂去之论功任子世官卫正千户▲精气腾壮 
　　己未三月虏寇潘家口薄大同桥御之战于金山寺斩首五十二夺所掠二百四十五人初边遽以告上问辅臣马芳安在捷闻　上大悦彻御食命中贵人劳公于师虏从鲇鱼石出公趋黄崖口弇中劣客一骑先遣李东阳等据之我兵压虏而陈虏自相蹈践死尸满谷斩其酋侏合赤以下二百一十八级获马千二百有奇夺所掠三百二十人捷闻赐百金蟒衣一袭十一月仍故官移宣府庚申七月虏入寇御之战于洗马林斩首九十八□生口二十六获马五百有奇虏兵号二十万寇山西薄沂州公一日夜驰五百里而舍诸军壁日中不启公呵之今日之事犹救火追亡人。唯恐不及。晋人缅然引领北望。旦而立期焉。痛心疾首。容可需乎。需事之贼也。受命而来。望敌而退厉之不如。忻口隘虏骑虽众。无所用之吾士未慗也。击其首。诸君良以衡其中。虏离斯必败。偏败必携。晋难可抒矣。事机之会。间不容发。有如虏度忻口。晋必危。擐中执兵。固即死也。死战死曲挠孰愈。众阴喝不得对然而前知其为人之异也或窃言曰事之不捷恶有所分姑听之公捉驱刀疾视曰必□女于是众踊跃从公。断虏为二。一自偏关。一自鴈门。出七遇皆北。斩首百四十六夺所掠三百四十人九月寇东城御之斩首二十六捷闻晋实职二等辛酉虏寇平虏御之斩首八十三获马橐駞千五百有奇九月寇天城御之战于李家岩斩首五十二是月虏大举寇怀来公要击于土木手刃三人至干庄合战又胜之斩首五十六十月黄台吉大举寇西阳河主帅李贤战城南中流矢余师不能军公驰射虏殪二人虏讙马太史又来矣遂走贤获免　上诘大司马何不以芳代贤疏上不踰时命下矣公集诸将以位序听政。辟抚剑而诏之曰。吾乡者专行不获。无大威命。今三军死生悬吾手。吾与女约。夫以死捍边者兵也。仁爱士卒。可与之死。可与之生。而人不佹者。若曹也。有不共命视吾剑。集诸兵而诏之曰。不惜重费养兵者将也。不爱死以殉者。若曹也。有不共命视吾剑。又集诸亲兵而诏之曰。乃公与若曹。万死一生而就于此。人情生于忧患死于安乐。慈母有败子而严家无格虏。则能罚之加焉必也。有不共命视吾剑。日益缮亭障险走集明伍候讨军实归老幼返孤疾养鬪士衣以其衣舞以其剑同利相死屹然金城汤池之固矣云中上谷间有御人者充斥于道行李积患之使徤儿马虎等衷甲而阳为妇人装载以牛车贼犯而遂执之尽获之壬戌二月虏寇右卫御之战于柴沟斩首五十四九月黄台吉寇洗马林觇其有备也不得入而有为虏中说输国情者说曰红门有小径可至西山以春时窃入焚陵园汉法主失守必诛马公诛余若发蒙振落耳■〈言冏〉者以告明年三月公往红门以一迾卒从谁何瓯脱中虏身在此可决一战谁敢者虏愕是马太师耶公谇语若鼠窃狗盗以齿吾剑不武虏头抢地具道本指所以为者释之黄台吉无所发忿九月拥众渡桑干薄蔚州公召诸将议之吾隐情以虞虏。乱心无厌。昧于一来。难与争锋。计宜者为三伏于道。更远为疑兵。募死士取车轮投津处谍辂之。虏马陷。伏四起。夹而??侈之。斩首二百五十二公复召诸将议虏易入塞我不一犁其庭终以我为怯率葛奈等出膳房口迹虏于马肺山大破之斩首三百二十七获马二千八百有奇甲子二月虏寇青边口以将黑晓等御之斩首五十六八月以亲兵马奉等出塞迹虏战于大哈气破之斩首七十九俘二渠率获马六百有奇乙丑虏寇西阳河以数骑尝我我兵不手弓而比者三虏布骑四掠公因纵击之射其魁殪众怖急大崩斩首六十七八月寇独石公营于云州虏以两铁骑挑战公恚曰谓吾骑不可寡用乎耻也呼马奉葛奈两人来饮之卮酒而往拒之各俘一骑衿甲面缚坐中军之鼓下虏众遥望为寒恐遂去丙寅正月虏寇西阳河御之战于草垛山斩首三十一二月寇赤城御之战于郭外斩首四十三月寇东山庙御之及其未定而薄之斩首百七十三俘二十一人获马七百有奇七月黄台吉寇东城公以亲兵斥候蹋伏山泽之险虽所不至必旆而陈之而身提三百骑逆虏虏骑十万来避之入马莲堡堡墙圯众请塞之不可请登台亦不可开堡四门偃旗卧鼓堡中寂若无人虏欲入黄台吉曰马太师善绐人将可乎哉殆于不可日入虏野烧烛天嚣达旦围中人人泣下公引肱卧鼾声远户外众稍安日三商不起左右撼之将若何不答趋堡人椎牛切牛肩炙而啖之虏骑窥者相伏莫适入。我兵益安明□公蹶然起坐曰虏退矣众曰未也公乘城指虏北军多反顾当有他谋鸣笳吹角按辔徐行示之以整诸将兵来会请缘间宵突之行三十里公忽旋马顿足竖子几败乃公事任副帅在右卫其为人也伐知而多力寡谋而好名遇虏必战产害大矣从近关往为之援则右卫巳窘击之斩首百六十人获马三百有奇夺所掠四十人诸将吏效首虏贺将军以三百人当十万虏坐颓堡中而无败抑有说乎公叹曰堡墙颓。马可腾而上。虽闭门何为。吾即出亦不能达大军。军摇心矣。穷鸟困兽。犹知救死。吾欲以死决战。战而不胜。徒贻国辱。故知酋多忌。因以愚之。属有天幸而免。众洒然自失也丁卯正月虏寇新开口以亲兵马贵等御之斩首七十五二月以亲兵解生等迹虏新平境外战于榆林县大破之斩首八十六获马四千有奇三月以亲兵黑晓等迹虏洗马林战于北沙城斩首九十四获马二千五百有奇七月寇新河口至于柴沟御之虏失利公据振旅虏将更虞台岭宜先往众曰新河口近而夷虏必走是公摇手曰虏非大败不速退。舍近而走远。示我无畏也。舍易而走险。示我难追也。吾巳断之矣。无是贰言。至岭虏未尽度鼓儳而扼之斩首二百七十一获马三百有奇捷闻赐飞鱼绯衣一袭八月黄台吉寇右卫御之战于水沟台台吉使使来言吾两人手相搏耳公为夷言语其使吾发未燥与虏战未得一当若固所愿也台吉悔之前言姑尝彼彼崛强乃尔引去追之斩首六十五捷闻任子世官锦衣卫正千户俺答寇山西陷石州主帅申维岳坐论死副帅田世威等诏下狱公上书言虏可鬪智不可鬪力世威等不量力致亡一城罪何辞然胜负兵家之常以一事诛诸将继此者将折而入虏耳乞以臣锦衣荫赎其罪不许是月虏寇膳房堡御之斩首七十九戊辰或为黄台吉谋曰宣府城不过三仞以五万人犯蔚州马太师必悉兵驰援更以五万人登宣府空城亡无日矣公知其谋率师伐木塞外得百万株衰宣府城匝月而毕其秋虏犯蔚州命将御之黄台吉果寇宣府城高大坚无如何遂去蔚州围亦解是月公出独石境迹虏战于张水海子大破之斩首三百六十七获马二千有奇捷闻复任子一人锦衣卫正千户四月虏寇洗马林率副总兵刘国御之战于石窑山斩首六十五是月以亲兵马奉等出洗马林迹虏战于塩海子大破之斩首百四十七获马三千八百有奇以亲兵补于汉等出西阳河迹虏战于马肺山大破之斩首二百五十一获马千八百有奇以亲兵颇贵等出龙门所迹虏战于三间房大破之斩首二百五十获马三千八百有奇以亲兵马贵等出右卫迹虏战于白草沟大破之斩首二百四十三获马千三百有奇督禆将麻贵出迹虏战于罕留兔破之斩首七十六获马六百有奇一月五出塞斩首累千悉收卤获以归虏众大震以马太师止儿啼十月公出独石观兵于大松林顿旧兴和卫虏无匹马之纵兴和陷虏中有年所矣焚王庭毁兀术祠登高四望洒酒威宁海子而矢之曰吾投鞭断流令可扬尘勒名于石所以志也虏两岁不敢犯宣府矣巳巳九月我兵行边至乱岭关俄尘起众以为虏公审谛曰我兵也众未信至果我兵众请所以公语之曰虏兵行不整大军外多游尘我兵行有纪律无乱者尘是以异诸老将愧曰生长塞上见不及此朝议以大同数中虏徙公镇大同二月闻虏入寇鸡鸣而起晡时而舍令曰轻发者辽缓至日中虏犹豫不决纵兵击之斩首五十七追及下水海子又破之斩首百六十三获马六百有奇五月寇平虏破之斩首六十六七月寇威远率副将马锦御之斩首七十五巳严诸将。大同非宣府比。与我间一墙耳。虏不时犯。非大创艾不可将兵出右卫迹虏战于威宁海子大破之斩首五百四十六获马六千三百有奇八月将兵出助马堡迹虏战于黑山大破之斩首三百八十九获马三千七百有奇九月虏寇右卫御之众请亟战公不可杀猛狗者投之以骨轻起相牙掊之易矣驱诸畜产郭外。躭就取。因击败之。斩首百有九虏益大震会俺答夺那吉妇那吉羞愤诣关吏降公喜曰俺答甚畏妻。妻甚爱那吉。那吉甚怨俺答。纳而用之。以夷攻夷。势可分南北匈奴。复丰州故地。我食于彼。彼且为我守。徐仿朵颜三卫例。增置藩篱。地广而兵力不疲。可以久安。若受欵而封之岁与为市。是肥虏而瘠我也虏习战斗如故而我不警备财日耗如后患何庙议巳定罪公阻败坐罢然公招降积万人意未巳也久之阅功加任子官一等今　上元年公抚其髀肉而悲吾及未老师武臣力诛俺答台吉县头▲灼见后患 
　　槀街蛮夷邸间功且有绪幸哉以孽孙故称藩保塞无所事兵矣吾发如此种种奚为役二年召佥事前府事累章辞不允六年黄台吉要赏声言渝盟复用公宣府而定七年公春秋六十三矣血气浸衰金痍时发作楚遂以病乞长休告而居常训诲其兄弟子孙吾徒步登大将坛三佩金印。事三朝。赏延于世。夫复何觊。独有所恨二事。河外松山地沃壤千里。假我数年为关中。将以三万众。拓而有之。家在灵州。幼为俘累。生不粪除先人之敝庐。没不展墓。百岁后招吾魂故乡游也。九年病革犹正襟危坐三子请就枕厉声数之假设乃公死行间卧可得耶死即死耳凭凡假寐遂卒旧史氏曰嘉隆间宣大称名将以赵岢及公为巨臂战则同强守则同固而公尤着少而隐悼播越能自归壮而受知郭公不五年官一品又五年为大将身经九十余战。被十余创。最斩首虏八千。马五万。他物不可胜计。俺答父子枭雄不减冒顿。彼众我寡。卒未尝挫。以功名终。真男子哉目不知书行事暗合古人既贵折节好儒尽与其乡士大夫贤豪长 

　　○黄翁传 

　　王穉登 
　　黄翁名櫰吴郡金昌人吴号繁雄而金昌为尤凡其国土所产与他邦之产若鱼盐贝绵竹箭橘柚筐服纤缟之属明珠翠毛金锡硫黄之货山委于市金昌富人皆得擅之以其入为美宫室华馆雕榭多储古钟鼎金石图书以自娱彬彬文彩风流甲于天下其季子言公之礼乐与土人又多灵智能以其意为赝物衒鬻射利售者往往受其欺黄翁能为人辨析剖证指说好恶出入古图经而益以赏识多所愽通于是诸凡以古钟鼎金石图书售者多就黄翁鉴而黄翁之门日如市也黄翁言　孝皇帝时。吴中古器物图籍。号甲品者。视今时不能一二。又多好古君子。然不过奉清暇之赏。修粉饰之事。以故虽有名物。莫得厚直。今读邸中书见　朝廷迁官晋秩其在齐鲁燕赵者远不可数若吾乡某人为御史则曰以某器进某人为监司则曰以某图入由是夏王之鼎石鼓秦经图史丹青玉简金匮之书棼然入市而其价视昔不翅十倍呜呼是古钟鼎金石图书为金钱货赂尔病奇于人人奇于诗余谓文长无之而不奇者也。无之而不奇斯无之而不奇也悲夫 

　　【 牢骚愤激不胜拊膺击筑之悲】 

　　○范牧之外传 

　　陈继儒 
　　余宅邻牧之少闻牧之以情死不敢问父老比十年奉化人之教畧巳定情乃始许牧之子必宜作牧之传范生牧之名允谦伯父太仆父光禄为文正忠宣公后牧之复以庚午举乡进士生而颀广额颐颊而下小削目瞳清荧骨??八气俊不甘处俗华亭世家子出必鲜怒锦衣狐裘舞于车上童子骈肩而随簪玉膏??术如妇女之丽牧之见之往往内媿肉动毛孔猬张辄障面去牧之居恒单衫白袷着平头弁与诸少年颉颃而游游遇豪贵人牧之欠抑唯诺阳嗛不敢言众以为是生也寒酸不上人眼意轻之牧之乃快或坐客小觉则拂衣疾趋出急遣追呼者问牧之牧之飘风逝矣性嗜书无所不读能跳梁于翰墨间有才子之志客非韵斥门者不纳纳必以名香清酒为供或宴语夜央喜不嗜寐童子更烛割炙复张具如客初至时屋下鸡鸣犹闻鼓琴落子声及醉而啸者至是四方之客日益集牧之恢张心胸厚往薄来故杂宾亦稍稍得进而未几杜生之事起杜生者妓女也以风态擅名慷慨言笑自题女侠与牧之一遇于阊门目成久之退而执手叹曰吾两人得死所矣君胜情拔俗。余亦侠气笼霄。他日枕骨而葬太湖之滨。誓令墓中紫炁。射为长虹。羞作洏淟女儿。下指鸳鸯。上陈双鹄。言罢大泣众惊其不祥嗣后淹系旬月无复顾礼毁顿精神废辍家政客乃有为文告神以绝牧之者牧之答曰仆闻亏名为辱亏形次之诸君子俱当世贤者仆虽不才忝惠庄之遇旧矣诸君子一旦摄齐束带矢之神前击钟伐鼓以绝鄙人一时观▲一见许死亦奇 
　　者莫不骇遽狂走谓仆当得夷族之祸以至于此甚而造作端末飞流短章笔之隃糜付之尸祝无烦捡考遽定爰书不须左验遂成文案是忠告之义同于擿觖捃摭之过近于文致使仆不能含生于覆载强息于人世辱云甚矣仆亦何人其能甘之唯有蹈东海而死耳牧之既深情胶粘不解。而复为诸客所激。若圆石遇坂。转触转下。势不得不与俱尽。会太守窘杜生出辱之庭牧之忍愧以身左右翼多悲辞太守徘徊不令下鞭。然终不许牧之以一妓女烬。黜卖杜为贾妇牧之佯诺阴使人?厂隹贝?为山西贾得之以藏于别第俄载而与俱长安居长安邸不三月牧之病肺死牧之既死杜生敕家人装治其丧归而以身从杜入舟忽忽微叹间杂吟笑如无意偿范者至江心命浴。浴罢更衣左手提牧之宣和砚。右手提碁揪。一跃人水。左右惊视不能救初见发二三尺许沉浮旋澜中巳复扬起紫衣裾半折复转睫间而生沓然没矣余闻牧之事光禄公秦淑人及遇弟允临斤斤孝友名教人也因缘为祟卒耗俊姬何哉汉高项羽。英雄▲□死状□尔光□ 
　　绝世。剑锋淬人。眼不为眨。乃心销神枯。终不能断虞戚之爱夫二公赖有此举小足破俗不然项乃倔强老卒龙凖公一村亭翁故态耳语云天下有心人尽解相思死世无真英雄。则不特不及情亦不敢情也牧之者得无老氏所谓勇于敢则杀者欤。定盟旦誓永焉勿谖沉恨幽疑泮然涣释两人可谓诚得死所矣使杜迟回独生。或不欲生。而无幸以不汗病死。寥寥千古。含怨何期。今而后知杜生之有以谢牧之也。或曰君家蠡首倡风流而唐杜牧之奇宕挑达半卧粉黛中以老君于牧之则讳姓于蠡则讳名垂二千年而合为范牧之也呜呼然欤否欤 
　　赞曰余与牧之子必宣游生驹俊鹘抑何其似牧之也必宣入国而遇平康里则疾回其车市有倚门而挑者耻若面黥惟恐唾沫形影之及必宣少孤心不能记牧之短长肥瘠而能不失尺度如是父岂必身为教哉夫曾子子父之相反。而赵括之读父书也。为人后者其奚择也。 

　　【 传多情之种非此隽笔不足发其幽光】 

　　○徐文长传 

　　袁宏道 
　　徐渭字文长为山阴诸生声名籍甚薛公蕙校越时奇其才有国士之目然数奇屡试辄蹶中丞胡公宗宪闻之客诸幕文长每见则葛衣乌巾纵谈天下事□公大喜是时公督数边兵威镇东南介冑之士膝语蛇行不敢举头而文长以部下一诸生傲之议者方之刘真长杜少陵云会得白鹿属文长作表表上永陵喜公以是益奇之一切疏计皆出其手文长自负才略好奇计谈兵多中视一世事无可当意者然竟不偶文长既巳不得志于有司遂乃放浪曲蘖恣情山水走齐鲁燕赵之地穷览朔漠其所见山奔海立沙起雷行雨鸣树偃幽谷大都人物鱼鸟一切可惊可愕之状一一皆达之于诗其胸中又有勃然不可磨灭之气英雄失路托足无门之悲故其为诗如嗔如笑如水鸣峡如种出土如寡妇之夜哭羁人之寒起虽其体格时有卑者。然匠心独出。有王者气。非彼巾帼而事人者所敢望也文有卓识气沉而法严不以模拟损才不以议论伤格韩曾之流亚也文长▲如嗔如哭如□鸣峡我于斯文亦云 
　　既雅不与时调合当时所谓骚坛主盟者文长皆叱而奴之故其名不出于越悲夫喜作书笔意奔放如其诗苍劲中姿媚跃出欧阳公所谓妖韶女老自有余态者也间以其余旁溢为花鸟皆超逸有致卒以疑杀其继室下狱论死张太史元忭力解乃得出晚年愤益深佯狂益甚显者至门或拒不纳时携钱至酒肆呼下隶与饮或自持斧击破其头血流被面头骨皆折揉之有声或以利锥锥其两耳深入寸余竟不得死周望言晚岁诗文益奇无刻本集藏于家余▲当是壮心不甘□落耳 
　　同年有官越者托以抄录今未至余所见者徐文长集阙编二种而巳然文长竟以不得志于时抱愤而卒 
　　石公曰先生数奇不巳遂为狂疾狂疾不巳遂为囹圄古今文人牢骚困苦未有若先生者也虽然胡公间世豪杰永陵英主幕中礼数异等是胡公知有先生矣表上人主悦是人主知有先生矣独身未贵耳先生诗文倔起。一扫近代芜秽之习。百世而下。自有定论。胡为不遇哉。梅客生尝寄予书曰文长吾老友 

　　○猿洞宾传 

　　虞淳熙 
　　猿洞宾者天竺今先生先生生麟凤人家武林向无诗由先生大人大峯自越来鹊巢驺虞而下始有传系又召穆公也诗所谓召虎旬宣者先生名字屡托之曾属耳苹鹿不鸣而先世皇帝王霸之畧及先公触天之笔无所施用遂依竺鹫泓龙晋慧理所呼白猿以隐夜举杯数开辟以前白蝠出洞当酒筹而巳先生貌大雄音吐更雄慕猿剑术答以啸旨白眼划然而啸虎栈欲落目中无一人亦复不能远见一人也横溪树许由祠稽留为相与让世修出世事华藏玉清之居犹掇之也不知者目以为卢鸿草堂王维辋川及怪石支木独扛娄?页九关虎豹而涧吼雷奔不啻弱水之沉羽矣。先生曰吾非拒人拒凡人也许光祚黄汝亨虞淳熙兄弟辈十许人并得入而分猿饭饭熙者经年赋茅多猿觉喜怒仅似凡人竟不与设宾主也葢自月鼎除淫猿。猿公亦遁。第宽梵网解着锁??负衣冠之母令腾掷狂躁所以宾与固知宾不必猿矣汪伯玉道昆集词才恨不得天竺今先生驱宾▲□静如太古 
　　从突入先生大笑问饥乎饭以脱粟一器伯玉不敢不饱岳伯吴体中用先生自语吾封内有山山有人而不逢愧祠镇岳屏车骑俟隙通谒曰桐城儒生慕先生愿见先生架上书先生方詈梵嫂夫恣所翻阅出夸其僚今日得见今先生又见今先生书众目以武陵渔人而先是喻。丞均剥啄不得通辄踰垣落关大索先生先生从后户去不复顾丞惭得讥嘲令以洞还猿既宾猿为让洞竟三尺不闻泄柳干木让周庐也忍弃瓢不忍弃许由而归郡邑高其风将脂蒲轮先引置三宾间先生又不忍弃猿公就三光席称乡宾于三光中独有所择初祠许由学韬光祠父弘毅公视五星祠北辰视月巳竟择仁祠祠焉若羲和之宾日云唐吕岩洞宾者且儒且学仙一见黄龙双剑不飞猿公之技单矣殆昔之宾日者其自绘像也先生以遗淳熙神轩轩欲翥知非僧繇道玄所几而元和之诗直轶开宝又墨妙入神也倘今先生自许予通三才任三弘函三以贯百秇至刻槭镂玉弹揪□桐宛似棘猴而诚县之屈铁过庭之萦金以书极玄无敌铿玉戞石之章后山不瘠东埜不寒也及游目所经辄染帧素尺幅千里寸楮丸疑席月湖风关雪阆风四图伯仁文氏之驹遇之失步卧以游之即朝北海暮苍梧非远矣至为熙剌绣三圣玄金烁烁衣??贰奇艳恍日观焉信宾日哉 
　　■〈目替〉子熙曰天竺古先生千百亿之化。应有洞宾。而十二属之化。岂无野宾。今先生固古先生之畴欤。移近多猿藏名以辞粟布邑志所纪或举其字便掩其口今安得揭而扬之又古先生十号应无定也其修武林山志该洽奇隽矣提而扬之白珩白珩有此语否隐不用文声必用希意其家无名公哉洞宾三十四化遇无名公与谭他心盛阳之月先五日生年几九九储帝宾友藉令兆璜而出何复能掩千秋之口然而趾毛堪咏湛冥一庐设有秦人末由占天地之始矣 

　　【 先生之风山高水长】 

　　○愚公传 

　　虞淳熙 
　　愚公似昔人非昔人也家邻西湖分金牛之祥疑受姓而又不欲冑文通文遘视世同胞率同姓澹然忘巳忘名而巳聪明如秦镜。尽照胞阆中物。诸夙慧者藉以生。而顾自称愚公。家迎蓟子驻尧夫日坐巾车无影可履差似子羔耳乃清影频落夕湖与月映潭也读书舫经读书林听之多净名经异蔬斋数更漏时所读而舫在桂舟梅槛间隔画舰绝远间移近春堤烧烛照之花不睡亦不睡以为常每挹露跨苍雪登吴山看壑公尘动童秋清侍人以为洪崖术葛而巾襄阳巾更以为孟襄阳然其诗藏匣笥实出入襄阳云学逋仙植百树梅杳不闻鹤鸣则子和应占而先世竹光接西溪之万竹龙孙奋角无枯折者庶武林人当之独公儿耶。是时云莱翁百八岁为开闻性矣云栖师复投百八珠名以广硕导以戒忏火传灯续非拙度者公之言曰醉香禅苑于焉憩止彼之会心百杯忘怀一勺安知非醍醐天浆乎不愚愚。犹昔人。非昔人。其问之两师。 
　　▲映带见□似月中散影 
　　■〈目替〉子熙曰子跻愚公六君子之伦信非古愚矣顾偕子社人就放生池填鱼鳖期不满不止此与平太行王屋者何异武林自有愚公子而孙者不绝终为水仙忧观其倡以悬弧解网无改于父之道将渤澥于牣况明圣一沤耶万金之酬三族之需顺时养少蛰孽煦濡读书而学愚公不愚 

　　【 愚公术精岐黄而性躭佳句修然远韵先生俨为写生】 

　　○纪孝子传 

　　陈仁锡 
　　予阅汉董孝子传为母报仇章帝义之赦而拜议郎颜其地慈溪溪不以孝而以慈善则归亲汉家意思深厚呜呼入为孝子。出为循吏。竭知尽能以効之民。所谓善归君也司李纪公讳汝清字廉卿自济南再徙文安世有显人其父鸿胪公大统题□云有子心先足无官身更轻葢云侠矣闲尝呼卢自得宾朋四座杂以声妓公如弗闻也者苦读书闵安人久于疾童而视之谨益自谨其身旁绝媵婢十五补诸生庚子举于乡丙辰令宜阳繁调临宝公之在宜阳也垦荒建仓开渠减赋暇引铁藻之水环城栽荷闾井悉树桃李曰俾宜民采食于近取材于远贷而不书单骑冲雪感神鸦为捕蝗斋厨萧然余鸟雀粮其治临宝首清盗案臬僚属三老于庭始征戒无羡羡则召还之地当函谷之冲治城濠募壮勇枕戈以待惜乎赍志殁于是公殁七载矣公之子孝廉纪克家甫官泰安州知州奏曰臣父纪汝清弱冠临祖丧冱寒血凝水绝食七日抱尸僵卧草蔬庐墓三年臣祖母沾危疾臣父孝感羣乌梦神授药病少间巳葬负土龟茧庐墓如初河水暴发乘苇桴筑堰墓独完安天子下玺书褒异风显之予闻鸿胪公昆弟七人咸父事之孳孳讲学执亲之丧不杂浮屠独宿十五年殆笃行君子欤万念者一念之所积也。万年者一日之所积也。生天下万世者生一身之所积也莫勇于一念故孝子积念莫长于一日故孝子积日莫艰难瘏痒于一身故孝子积精间以示人不之省也复正告之曰居官而好色。无可商之功名。居乡而好色。无可商▲奥言如屑 
　　之道德。居家而好色。无可商之心术。公之孝于亲能于官自不渔色始嗟乎天甚爱孝子君父甚爱孝子故旌孝者天与君父之大赏也君赏之。焜耀史册。生则以子上书予父赠六品京职。予二母及妻赠安人。予在籍调理。殁则以子再上书予褒予棹楔。天赏之。山居而石子种瑶。夜行而飞鸟衔火。凿地而金。泣竹而笋。破氷而鲤。哭临而鹤鼓。祥练而鴈来。玄黄之鸟集树而候哭止。雕胡自生。鸲鹆自去。燥地而涌泉。春花而冬荣。一禾而九穗。尤异者墓火而鸟兽濡水毛铭勒鸿休垂视来庶陈朿为之辞辞曰 
　　奕叶玄化溢于蛮荆五溪底定渠阳载宁民之无良吏执其咎若网不纲棼乱时有于铄中丞明德作人夙夜于迈绥我靖民下车礼师夙烝髦士既敷文谟亦训武事甲徒三千。旗旐有奭。自公令之。飙起电激。公谓有众。无然惛怓。我执其慝。释尔么么。公谓有众。无然饥寒。我命郡国。给粟授廛。乃遣将军乃守边圉于时糇粮于时庐旅靖人有情。公之定之。靖人有争。公之听之。剪彼丛棘。登之堂皇。虣乱不作。民以恺康。示礼导仁作靖摹式不剟者风流斯无射 

　　【 □□□□有淮西遗意】 

　　【 前缺文】 羽灭之。凡此者天所以示劝也。蔡忠惠公曰三五之世忠孝繇性三五之后忠孝繇劝劝之尚不能况不劝乎勾龙弘道庐陵春秋高八十发长丈余僖宗幸蜀过其地坐亭中巨石回銮再幸赐钱帛衣服甚多复租赋三年凡此者君父所以劝也孝子不匮永锡尔类锡类于同人易盗贼为之朿手其锡也异矣锡类于盗贼易虎为之弭耳豹为之环卧兽为之扑虎鹿死兽亦匍伏死其锡也尤异矣且夫善行无辙迹公青词下鸟古空中三大星何异乎其营墓古金乡鱼台缚草人止桑林中母柩在焉何异乎墓故无恙古日渡塘涧大雨雪皲裂血流以漆涂之水夜至而不囓何异乎嗟嗟徐仲车自哭母耳。吕溱闻之想见鬼神终夜闻此声。亦须为公泣也。视登山济水号泣不息何以异哉。足为之屈杖不能起孱然耳。可与虎豹同寝处。此之谓神勇矣。莫雄于虎也弭耳不敢动虎之神离而孝子之神完何以孝子之神完。慎言语。节饮食。绝声妓孝子能而虎不能天必张此毒兽于墓。不示凡民而示孝子尤天悬孝子之大戒也阴玄▲诚能动物孝可□天总□精神为之耳写得雄气勃勃之临哭有溪龙山虎助其号声久之鬼神助哭莫雄于孝子也虎与鬼岂能助之哉刘元诚一生不妄语死则雷轰于壁其神不死耳大丈夫不自雷而雷惊之不自虎而虎尾之奈何不保身。岂论年哉。若纪公可与结大年也。史氏曰汉诏孝弟力田廉吏三者生人之本是以尚经术营职业泽及区寓边垂长无事节义洵孝友之倡也葢自高帝文景武以来所风厉久矣至光武一振起之耳有味乎纪州牧之言臣虽甲乙不同榜而父母则同恩节孝则同理　上以孝治天下纪氏父子有循声超然遇之资格之外表厥宅里俾吏道趋于康平教化章显规摹宏远矣 

　　【 阐发精渺雄肆幽奇可补孝经可入语录讵止颊加三毛以求恍惚之肖】 

　　○高士乐耕曹公传 

　　陈仁锡 
　　予读桃源记哂渔郎径归俗渔也太守访道里俗吏也山中无历日何问年华逐酒殽长子孙皆俗侣也意其寓言耶曹太公不即名名即之人亦有言醉不可及狂不可及今观太公歌亦不可及也曹七登第公独隐而骨诸贵族尊为六兄之则岂在踞胡床吹柯亭留爽气扑眉宇不俗哉其山川与人物相得。如风水之适遭然。故山川之精神不出。即人物之精神亦不出。如曹太公卜邻三茅疑有云霞覆其上夫名士必庄士乃有待潮钱塘对月独饮客亦携杯酒尽无一语者皆有所自得也子新寒夜起覆酒缸或笑酒自不氷先生病寒乎子新曰人病酒可医酒病不可疗也予谓不如曹太公何也太公尝酤酤而出游则酤败矣忘其酤也非忘也曰世间不可医者俗耳岂有订为红友字为黄娇可成败论乎太公之于酒不以成败论也相天下士亦如酒当其赘于里里负盎牵留赘也而加亲性好客贫不谋侑酒谋代酒者茗也而加醴好歌众歌。独歌。醒歌。寤歌。举按偕隐歌鸡鸣子孙多且贤歌螽斯仲叔季不入市不谒宰施及文孙歌燕翼凡此者宜歌也。而歌遇不平事。宜哭也而亦歌。歌之义大矣。何计乎死生哉。殁三十载而思又千百载何尝不思亦何尝不歌耶知生则知死何疑焉至孙乃葬始公不发于子属孙父之师之母之除旦课文掇筐遗社卒大奋明廷晋陟清华歌曷既乎公讳孝本字良立歌良苗之怀新也子可明天启壬戌进士太公曰吾歌待子而永矣  

　　【 呼卢□板宽入窄肠】 

　　○李谪僊逸传 
　　【 有序】 

　　蒋德璟 
　　谪倦既巳题雚字说则愀然序前身轶事及千春未揭之忠而浮犀觥曰觞汝为我作佳传传当取周公及屈原盖皆用宗室故其取周公者以从永拟流言也永璘之叛罪浮殷监寻阳之谳厄配狼跋然而雷风剖匮姬遇独奇至其与三闾心符迹契而世哀三闾忠莫能明公者仅以诗酒奉之公即霓盖风驷万岁东华亦岂愿以虚名掩大节哉作谪僊传 
　　谪僊者唐之王孙也其先陇西成纪人凉武昭王暠九世孙绪唐牒为玄宗皇帝族叔祖隋末徙西域条枝神龙初翁遁还客巴西而谪僊生故又为蜀人十岁通诗书长隐岷山州举有道不应出居襄汉之间南游江淮至楚留云梦三年去之齐鲁居徂徕山与孔巢父辈为沈饮称六逸天宝初客会称与吴筠□筠征随至长安得召见为翰林供奉顷之不合去北抵赵魏燕晋西涉峡邠历商于至洛游梁最久复之齐鲁南浮淮泗再入吴转徙金陵上秋浦寻阳卧庐山天宝十四年安禄山反永王璘节度东南水军夜逼登舟辟府僚佐赐五百金弃去亡走彭泽璘败坐系寻阳宣抚使崔涣御史中丞宋若思验治以为罪薄而若思军赴河南遂释囚辟参谋上书肃宗荐公才不报寻辞去当是时公年五十七矣干元元年竟以璘事长流夜郎或曰以邠阳王救流夜郎于是泛洞庭沂峡江至巫山会赦憩岳阳江夏久之复如浔阳过金陵徘徊于历阳宣城二郡依当涂令族叔阳氷代宗立召拜左拾遗而公醉解矣公之辙迹几徧海内。骏马美妾。所至二千石郊迎。志识雄杰。风标亹亹。轩轩有俯世之姿。故足以友列真而师万乘。而其觭之使不获伸者。乃在于炀灶之妇寺。竟拓落以老。于戏人耶天耶。始太夫人惊姜之夕长庚人梦故生而命曰某少为益州长史苏许公所赏比相如喜纵横术。击剑任侠。轻财重施予。入长安贺宾客奇其姿与诗荐于玄宗征就金马降辇步迎如礼绮皓草和蕃书并上宣唐鸿猷一篇帝大嘉异赐七宝床食御手调羹曰卿布衣士名入朕知非素蓄道义何以及此入直金銮殿访国政潜草诏诰人鲜知者性侠酒日与酒人纵酒长安市帝坐沉香亭属欲公为乐府召入乃极醉不知人拜舞颓然顿首曰臣醉帝即遣二阉掖扶注水颒面研墨濡颖前张朱丝拦太真妃捧砚以宠之十律欻就更无加点凤跋龙挐无不精绝亭中木芍药繁开帝乘照夜车太真妃步辇从遽命李龟年持金花笺宣赐宿酲未解立进清平调三章龟年约调按歌太真持颇黎七宝杯酒西凉州蒲萄酒笑领歌辞意甚厚帝调玉笛倚曲媚妃妃饮最欢敛绣□重拜自是顾李翰林异诸学士赐宫锦袍▲千古奇遇 
　　数宴见当时□力士贵幸甚公侍宴沈醉引足令脱■〈革华〉力士恨耻之异日太真重讽前调因擿飞燕语激妃帝尝三欲命官妃辄捍止亦会同列害其能谗帝浸见疏赐金还山公益骜自适叹曰千金之弩。一发不中。则当摧撞折牙。以求息机。安能效碌碌者。苏而复上哉。葢益肆情性放宇宙间矣永庶人败事连公当法汾阳王子仪以旧恩请得减死初公客并州识汾阳于哥舒翰所曰此壮士目光如火不十年当权节旄为脱其刑责而奖重之翰因署汾阳牙门将其▲千古□恨 
　　神鉴如此公始娶朱生女平阳子伯禽娶刘刘诀至云梦娶许许高宗时宰相圉师家也又合于鲁一妇人生子曰颇黎终复娶于宋间携金陵昭阳之妓世号李东山而昫书以为山东人何耶德璟既论次公出处大者而广乩所以命传之意曰公于气似鲁连子。于神似东方生。于韵似谢太傅。于酒似阮步兵。而于忧国嫉邪之志似屈左徒。今明皇故叡武人也晚乃甚于楚怀杨氏之恣百郑□高氏之专十靳尚而胡羯之桀狡倍秦二主者弄于女子小人之手而不寤也。原与公疏属同负异材同。初被殊遇同。能用郑者尚也。能用杨者力士也。杀仪之谏。飞燕之刺。二艳弗善也。遭内嬖同。子兰上官张垍皆憸夫困同列之谤同。放江南流夜郎同。沉而死同。所微点者寻阳一着。苏子瞻仅辩其不从反耳。而未尽也。而微胜者原内持于姊嬃。外嘲于渔夫。憔悴以从鼓咸。而公老于山水觞妓之间。而又有学道者为之伉俪。公较□矣虽然其志似原何也夫捧砚脱■〈革华〉人以为狂。公岂狂哉。毕文简尝以王佐期公矣夫其气固逆盖之而愤焉然默有所摧冀以跆抑祸水损斥大珰感动左右而帝骄仅以方外客之可谓不知公者今试读公雪谗远别离蜀道难枯鱼过河泣诸篇幽人鬼语参差悲壮穆然有离骚之旨焉。直骚痼于洁而公隐于放。要其志并争光乎日月矣。 
　　赞曰寿莫久于立言乐莫高于证仙公兼之矣荣沦奚问哉人谓神仙尘身世而□□年□□以忧国嫉邪避永庶人私附于姬公屈子上真之贵忠义如此公道骨云心超然极表贺监题以仙谪。子微赏其神▲□论发□未有 
　　游。草创大还授箓高师。梦寐山图赤斧矣。元和末海人见碧雾中跨赤蛇而去。而降于白龟年曰。上帝令掌笺奏。于嵩巳百年。殆水解者耶。道书曰东华上清监又曰骑鲸捉月与乩合嗟乎此又三闾之所不及也 

　　【 以诗酒埋没英雄真面目千古大恨得此快论三闾湘江又得一同调矣】 

　　◆像赞 

　　钱塘节妇凌太安人传赞 

　　○钱塘节妇凌太安人传赞 

　　李攀龙 
　　以余观于凌太安人。何世之论节者之固哉。可相劝而成也。可相劝而成。亦可相靡而败。乌在其为天性哉。方太安人抚遗孤纔五月。一老姑相依至戚也姑而姑讽更嫁之。讽更嫁之矣。乃岁凶。复不能具饘粥供养如姑意。骂詈日满室。曰妇何家不可居。而自苦若是。如就嫁之者不嫁也。日所恃族长者而族长者讽更嫁之。作使豪奴益肆侵侮。惟产之睥睨而藐诸是图危矣不以扶助德美为华宠也曰妇何家不可居。而自苦若是。如就嫁之者不嫁也。孰不爱女太安人尚亦有父在。父而父讽更嫁之。至令踰年废归宁礼以自绝。而犹未置焉。往曰女何藏之深也。则操挺劫之。至令头抢地触凡案血流被衰绖而犹未置焉至令断发毁容以相示有父而悖如此者乎。曰女何家不可居。而自苦若是。如就嫁之者不嫁也。人情为其子以妇。为其子之孤以妇。自为以妇。而姑不然矣。人情族有孤收之以其母。有妇庇之以其身。而族长者不然矣。人情欲其女有令名。亦欲巳有令名于其女。而父不然矣。是三者所遇。皆非人情。太安人可以影响自解。何家不可居。何家之无姑。何家不可居。何家之无子。举产而授族长者属姑焉。委之以不可知之子。而且令父自绝于所适。何负夫也。难者曰。姑且老。可竢藐诸之谓何。则季子业以孤寄之矣。曰是犹相劝而成也。三者所遇皆非人情。而太安人卒能事姑以立。今　圣天子下明诏。厥高行见褒朱轓而守建昌者孤邪。是靡之而勿败。则非可相劝而成明矣。今谓太安人自存以存其子。太安人设无子将为一▲人一顿妙 
　　讫计乎。劝之势缓。靡之势急。缓急非所论此。余所以谓天性矣。故语节而待子无以处夫无子者也。 

　　【 文峰高峙亦复杳霭玲珑】 
　　▲□然 

　　明文霱卷之十二 

　　●明文霱卷之十三 

　　武林刘士鏻羽石父评选 

　　碑一 

　　◆碑一 

　　大明敕赐银青荣禄大夫上柱国中书平章军国重事兼太子少保鄂国常公赠翊运推诚宣德靖远功臣开府仪三司上柱国太保中书右丞相追封开平王谥忠武神道碑铭 
　　东丘郡侯花公墓碑铭 
　　少保兵部尚书于公祠重修碑 
　　将仕郎平阳府经历司知事赠儒林郎翰林院修撰康长公墓碑 
　　监察御史涂君墓碑 
　　明故例授宣武卫指挥使张公墓碑 
　　禹庙碑 
　　抚寇碑 
　　特进光禄大夫左柱国少师兼太子太师吏部尚书华葢殿大学士赠太保杨文忠公神道碑 
　　阅视靖州碑文 

　　○大明敕赐银青荣禄大夫上柱国中书平章军国重事兼太子少保鄂国常公赠翊运推诚宣德靖远功臣开府仪三司上枉国太保中书右丞相追封开平王谥忠武神道碑 【 有序】 

　　宋濂 
　　洪武二年己酉秋七月七日银青荣禄大夫上柱国中书平章军国重事兼太子少保鄂国常公薨于军中二十三日讣闻　皇帝为之震悼罢朝在廷之臣莫不洒泣越明日诏中书定议赠翊运推诚宣德靖远功臣开府仪同三司上柱国太保中书右丞相追封开平王谥曰忠武八月朔日柩车至龙江　上往临奠恸哭而还亲为择地于钟山草堂之原营建宅兆及栖灵之祠凡百须之具一给于官不以烦其家至冬十月九日始葬复推恩及其三代皆为王爵生荣死哀可谓至矣　上犹念其功不置召臣濂于廷而谓之曰朕东抚高丽。西抵吐蕃。北际沙漠。南来交趾占城。莫不稽首奉命。计其开拓之功。以十分而言。王葢居其七八。朕今手录战伐次第以授尔尚为文勒诸丰碑以着王之功于无穷焉。臣濂受诏而退谨再拜叙而铭诸幽王讳遇春姓常氏濠州怀远人世为农家赋性刚毅膂力绝人岁壬辰羣雄并起江淮为之鼎沸时王年二十有三为羣盗刘聚所得聚睹王状貌奇伟拔于行伍而信任之王每出战必贾勇争先聚深喜之王察聚所为终不能有成欲择所依乙未闻　上驻兵和州领众数十人弃聚来归居两▲眼有识 
　　月余请为前部先锋　上曰尔之来者。为士卒粮绝。故就食耳。尔自有主。我安得而留之王请之再三至于涕泣　上曰尔姑从我渡江。俟克太平。委身事吾未晚也。夏六月　上先抵采石矶元兵阵于矶上而矶下巨舟如织相距仅三丈余猝难登岸王乘快舸相继而至上麾之使前王即舍舟挺戈先登众皆披靡遂拔采石乘胜取太平从　上守御乃始授总管府先锋冬十月升管军总管丙申春三月元中亟蛮子海牙复以兵屯采石南北不通　上虑将士虽渡▲善将善将将 
　　江而其父母妻孥尚留淮西势莫可致命王统兵攻之王至设疑兵以分其势而以正兵与之合及战别出奇兵捣败之悉俘其精锐自是元兵扼江之势衰矣寻守溧阳攻建康功为诸将先三月从今大将军右丞相徐公达克镇江夏四月授承信校尉领军先锋秋九月再攻常州会青军叛去与伪吴张士诚合徐公被围于牛塘王与诸将力战大败其众擒士诚枭将张将军冬十有一月除统军大元帅丁酉春三月遂克常州迁中翼大元帅夏四月从徐公下宁国▲叙法简劲 
　　秋八月克马驮沙冬十月取池州戊戌春擢江南行中书省都督马步水军大元帅冬十有二月　上亲取婺州己亥夏四月转镇国上将军同佥书江南等处行枢密院事守婺城寻命攻衢州降之冬十月升佥院十有二月攻杭州庚子夏五月召还京师从徐公拔安庆赵普胜之水寨时伪汉陈友谅扬言援安庆王策其必攻池州以羸弱守城伏锐士于九华山明日友谅兵果来攻城伏兵四合俘杀万余人六月友谅入太平犯龙湾王共谋击败之巳而　上整舟师袭友谅留王守京师军民无敢哗辛丑春三月□江南行中书省参知政事秋七月从　上取安庆破江州回守龙湾冬十有一月张士诚出兵寇长兴上时驻九江闻报还京师命王往援士诚兵败俘杀五千余人壬寅修安庆城罗友贤构乱据池州神山寨将与士诚通杭歙震动冬王往攻之癸卯春正月擒斩罗友贤余党悉平三月张士诚遣兵围刘福通于安丰王从　上击之将战王突入其阵三战三胜敌兵大败而去俘获士马无算遂同徐公围庐州凡三月城将下适陈友谅攻南昌王解围而还秋七月从　上率诸将往援八月遇友谅于彭蠡湖之康郎山王与之联舟大战呼声动天地无不一当百纵火焚伪平章舟风急火炽十里之间湖水尽赤敌将张定边素号枭猛奋前迎战王射之定边中流走友谅乃退保鞋山诸将以友谅兵尚强请纵其去王独不言及我师出湖口皆言江流湍急欲放舟而下王独不言上知其情命以舟扼上流王应之诸将乃遡流而上舟蔽江面控湖口者旬有五日友谅军食乏出江求战王遣火舟火筏御之敌兵奔溃追北数十里与之酣战自辰至未不解　上所乘舟及王舟皆胶于沙王既脱御舟而巳舟被围复力战而脱于是友谅中流矢死士卒十万皆降未几其臣立友谅之子理于武昌冬十月王帅师讨之四面合围甲辰春二月理衔璧出降荆湖之地望风皆附升中书平章政事秋七月从徐公取庐州八月遂自将兵平临江之沙坑麻岭十洞牛陂诸寨进取赣州乙巳春正月克之悉定南安南雄韶州夏五月还兵取安陆襄阳冬十月从徐公克泰州丙午春三月复从克高邮夏四月淮安濠泗徐宿安丰皆下秋八月诸将攻浙西师次太湖伪万户尹义等逆战王禽之直趋湖州之毘山与敌兵水陆鏖战敌兵大溃遂抵城下塞其四门昼夜环攻之伪丞相张士信悉发境中兵为援屯于旧馆出我师之背王统奇兵由大全港入结营东阡复出敌昔且填壅沟港绝其归路士诚知事急出亲兵拒鬪王一鼓胜之士诚复遣其将徐义统赤龙船亲军来援王复击败于乌镇冬十月旧馆降得兵六万十有一月湖州亦下遂进兵平江丁未围之益急士诚收合余烬犹背城百战降其将士且尽秋九月始克之缚士诚来献籍其兵二十有五万乃加授中书平章军国重事疏封鄂国进爵上公冬十月复授征虏副将军同徐公奉命北伐戊申春正月　上即皇帝位国号大明改元洪武王与徐公下山东诸郡遂攻汴梁守臣李景昌遁进攻河南敌兵五万屯于洛水之北将出迎战王布阵既定单骑执弓矢冲入其队敌发二十骑攒槊刺王王一箭中其前锋大呼杀入悉获其众而河南诸城先后皆平　上幸汴京谋取燕都秋七月徐公与王渡大河河北诸郡又平八月二日燕都不战而克元君北奔师次太原其守将廓廓帖木儿帅众来御其锋锐甚王与徐公谋曰我骑兵虽集而步卒未至何以能战莫若遣精骑夜刼其营其众可乱众乱主将可缚也徐公如王言廓廓帖木儿果中伤而遁己酉春正月进攻大同竹贞弃城走河东又平遂西入秦张良弼遁李思齐迎降奉元凤翔巩昌临洮又平夏五月元将也速兵侵通▲神示运筹 
　　州有　旨命王以所部军东还拒之遂捣永平过惠州获江文清士马以千计至大宁也速遁破开平元君又北走追至北河俘其宗王三人及平章鼎住等凡得军士万人车万辆马三千牛五万全师还燕次柳河川得疾而薨享年仅四十尔王之为人守谦而不矜。有功而无过。运筹决胜之方。不学而能。其从大将军东征西伐。而能遵守节制。及其自将兵。则所至无不克捷。由其智识明而材力雄。故施之各得其宜。呜呼若王者可谓开国之殊勋者矣王之曾大父四三府君累赠银青荣禄大夫上柱国中书平章政事追封开平王谥庄简妣张氏追封开平王夫人大父重五府君累赠仪同三司上柱国少保中书平章政事追封开平王谥安穆妣陈氏追封开平王夫人父六六府君累赠开府仪同三司上柱国太保中书右丞相追封开平王谥靖懿妣高氏追封开平王夫人妻定远蓝氏封开平王夫人子男三人曰茂曰升曰森皆　上所赐名女三人长许为　皇太子妃余皆幼臣濂闻之昔日唐太宗起义兵而定天下当时有尉迟恭者弃刘武周仗剑来从其后辅成唐业而恭之功为多于是生有鄂国之封圽有忠武之谥今王之功非恭所可及　上之所以遇王者封谥与之虽同而其王爵之加恩数优渥揆之于唐诚又过之史臣所谓君臣相遇千载一时者岂不异世而同符也哉是宜铭诸贞石传之千万世一以昭　圣天子垂念功臣如此之至一以着王之勋烈于不朽云尔铭曰 
　　圣皇开天豪杰四从龙兴而云虎啸而风义旗所指山岳震动颷驰霆舂孰不神竦唯忠武王其气至刚仗剑来从飞渡大江无坚不摧无敌不碎席卷长驱易如拾芥平吴定越帖荆抚淮威声所加小大毕来齐鲁既宁汴洛亦定直指幽燕不战而胜元君远逝六军倒戈本根既拨。何有条柯。乃收晋冀。乃清秦陇。乃狥辽海。人百其勇。茫茫朔漠。滦河所经。誓将刬涤。边尘弗惊。王之忠精上贯天日烨其有光亘古不没幅员之广汉唐莫过马蹄所及王功为多十五年间百战百捷备殚勤劳光辅帝业翊运之勋靖远之威在古或罕于今见之大功垂成王忽长逝　当宁兴哀如失一臂爰加恩宠用锡王封衮衣绣裳照耀泉宫　天子曰噫未慊朕志其推尔爵上褒三世死生哀荣孰可比焉王虽云殁生气凛然钟山之阴隧道有石词臣勒铭垂示千亿 

　　【 自来风云之从未有盛如我　国初者而开平尤称辟昧元勋然观其取威制胜皆以谋略先人非专骁雄自恃则】 

　　【 高皇帝之善将将于此可见矣】 

　　○东丘郡侯花公墓碑铭 

　　宋濂 
　　皇上渡江之六年庚子夏闰五月癸酉伪汉主陈友谅以舟师入寇围太平行枢密院判花公率麾下三千余人结阵迎战三日贼不得入乙亥城中乏食公士马惫城陷贼缚公急公怒奋身大呼缚尽解起夺守者刀杀五六人骂曰虏非吾主敌也曷不趣降贼怒碎公首缚于舟樯众射之公至死骂贼不少变巳而贼犯龙江　上命诸将力战贼败遁去后五年甲辰　上即吴王位追封公东丘郡侯又十六年其子佥水军左卫指挥司事炜泣曰先公圽今二十年无文铭于神道窃恐忠烈不白于后世敢请惟公勋业始卒宜载国史予尝待辠太史氏不敢以耄辞公讳云姓花氏世为怀远人自考以上姓名皆亡莫知迁徙世次然皆不显公少孤随母嫁张氏貌伟而黑骁勇绝人侪辈畏服之岁癸巳仗剑谒　上于临濠　上奇其材力俾将兵略地所至辄克破怀远城口虏其帅以归进攻全椒拔之羣寇据缪家寨公俟夜袭之寇散走　上将取滁州单骑前行遇贼数千人于道拔剑跃马冲其阵而过贼惊曰此黑将军勇甚不可与争锋兵既至遂克滁甲午从　上取和州得卒三百以功授管勾明年乙未率所部先渡江上克太平以公忠勇可信任命宿卫左右丙申　上破集庆公得兵千人升总管狥镇江丹阳丹徒金坛诸县皆下之过马驮沙剧盗数百遮道索战公且行且鬪三日夜皆禽杀之授前部先锋攻常州拔其城驻守牛塘营夏六月立行枢密院于太平遂拜公院判阶安远大将军丁酉春正月克常熟州获卒万余命公将之秋七月以兵三千之宁国陷山泽中者八日羣盗蟠结梗道公操矛鼓噪出入营垒间斩首千百计而身中一矢还命守太平后四年遂卒卒时年三十有九夫人郜氏公与伪汉战时一子方三岁夫人以牲酒祭家庙会家人泣曰今城且破吾夫忠义人必以身死之吾夫死吾必不独生然不可使花氏亡后婴儿在若等善抚育之闻公就禽夫人赴水死年甫三十有五侍儿孙氏瘗夫人尸遂抱儿以行伪汉军虏之至九江军中恶养小儿孙氏以儿授渔家属之曰▲□夫难□□更□ 
　　此儿良宜善视之是年冬王师伐伪汉汉败孙氏至渔家视儿在瞷渔人出窃负以走夜宿陶穴中天曙脱簪僦舟渡江遇汉溃军夺舟弃江中孙氏抱儿遇断木浮至附之入苇洲采莲实哺儿七日不死夜半闻人语声呼之逄老父号雷老告之故与之俱行明年辛丑春二月达　上所孙氏泣抱拜　上　上亦泣寘儿于膝曰此将种也赐雷老衣遣之复其徭巳而令人追之忽不见儿八岁侍　皇太子就学年十三授虎贲右卫副千户后七年拜今官即炜也炜于▲□事奇□ 
　　洪武丁巳偕孙氏至太平奉夫人骸骨归乃束草像公以二月巳未合葬上元县南五十里之水桥呜呼观公之死贼与妻妾之报公可以知公之为人矣天不殄其后岂不宜哉铭曰 
　　云雷遘屯区宇分笃生　真人镇乾坤骑龙鞭霆下天门前翼后卫蓊若云谁其最雄花将军力驱智驾敌万人蹂跞羣盗犹■〈鹿上加下〉麏大刀长戟属橐鞬左麾右刺流电奔绯衣缁弁貔虎屯驻马饮江江水浑吴楚之域杀气昏。手挽天河洗妖氛。军声隆然若雷霆。遭者胆落两足蹲。元戎开府大江濆腰佩兵符威令尊控制上游为国藩伪汉恃力不图存建旗扬帆事钲鼖艨艟蔽江蹑钩援搥牛享士士气伸驰马督战宁顾身贼焰炽若烈火焚大战三日势愈殷单骑赴之齿啮龈怒发上指目吐烟汝贼凶顽犬与豚愿醢汝肉一口吞贼惭耳塞不忍闻至死不屈酬国恩飘然乘云叩帝阍请为厉鬼扼贼元贼当殛死洗厥冤天子下诏褒忠勋东丘立侯贲九原孤儿保育宠更蕃不坠宗祀天所敦生为烈士死明神神灵在天光焞焞嗟尔来观万子孙继忠思孝慎勿谖弗信请考太史文 

　　【 其夫死忠其妇死节其妾存孤更有鬼神现身呵护种种奇报足坚忠孝之心】 

　　○少保兵部尚书于公祠重修碑 

　　李梦阳 
　　开封城马军卫桥西故有于少保祠云初公以定倾保大之功居无何而死于是天下人闻公死咸惊而疑而涕泣语曰鹭鸶氷上走何处寻鱼嗛而公前廵抚河南时实廨马军衙桥西而梁父老于是闻公死则咸涕泣日相率潜诣公故廨为位哭奠焉会　纯皇帝立诏白少保谦冤宥其家而遣祭其墓乃梁父老则又咸涕泣相率私起祠故廨傍祠公伏腊忌梁父老则把香曳笻趿履若少壮咸翼如不期至稽首▲祠为梁父老故咨嗟大梁之黎如诉□慕而公勋自见 
　　祠下哭填门塞户矣会又　敬皇帝立诏曰少保谦赠特进光禄大夫柱国太傅谥肃愍立祠岁春秋祠之而曰旌功祠乃于是梁父老则又咸涕泣相率数百千人诣阙门伏诉少保谦前兵部侍郎时巡抚功云愿梁立祠如杭祠不报而梁父老归伏腊忌岁仍聚哭于私祠今三十年余矣正德十年监察御史巡按张君清军许君并谒公祠下见其门屋三间仅存堂欹漏欲颓鸽雀扰扰拱栋鼠走鸱啸周垣尽圯羊猪外来于是悄然思俯而悲也巳仰而欷曰嗟斯非梁地邪宋不都此哉靖康之事千载衔焉二帝不南矣夫定倾者世。保大者食。泽流者思。故祠之言思也。血食使之世者也。于是下令曰少保祠撤故易腐扶欹植颓起圯新而绘垩而级而隅而荣而序备矣曰谒者奚止也则重而堂器奚贮也则翼而廊而道士玄林守焉西北隅其房也望之栗栗而巉巉枚枚而严严是使之世者之道也李梦阳曰予观今人论肃愍公事。未尝不酸鼻流涕焉。葢伤为臣不易云。夫事莫大于君出虏入。排迁主战。四者旦夕之势而存亡▲发端有据 
　　之判也乃今人议则异是。或见鲍庄事。辄曰夫葵犹能卫其足。然独不思勇士不忘丧其元乎。孟子曰所欲有甚于生者。故生而有所不用也然将军蠡留侯良功成身抽天下两高焉于乎难言乎难言乎岂所谓计免者非忠负盛者违智欤。而贼酋拥　太上皇大同城下。勒降。大同人登城谢曰。赖天地宗社之灵。国有君矣。至宣府城下。宣府人登城谢曰。赖天地宗社之灵。国有君矣。至京城下。京城人又谢曰。赖天地宗社之灵。国有君矣。于是公扬言曰。岂不闻社稷为重君为轻斯言也事以之成疑以之生者欤且太子之易。南宫之锢。二者有能为公恕者否邪。公有不如意。辄拊膺忿曰。此一腔血竟洒何地闻其言孰非酸鼻流涕者而独咎公也于乎伤乎。虽然宗泽岳飞。非下于人者。艰难百战。卒愠衄而死。若公者死可矣。死可矣。公巡抚诸所业载传状乃今不复述第述其始终若是亦大者云祠修于是年春越夏而告成张君名淮南皮县人许君名完丹徒县人事祠事者开封知府贺君锐也系之诗曰 
　　于铄旋运曷平不陂康屯▲唏嘘冯吊一字一涕 
　　倾否哲者斯利于维哲英鉴精含贞匪时曷征匪猷曷兴靡疑靡惊厥伐用成厥育是轻委躬于诚蛇何盘社。龙何在野。干极卼■〈兀臬〉。日月易舍。惷尔乃贼乃奰国邑之乱之讧陵庙岌岌公丁其时矢身以殉山仡排议。不戁不震。佥曰何宜。公曰有战。四方之事。譬丝游刃。帝畀弗疑。公泣视师。义激六军。如虎如罴。惟直斯壮。人心于城。肃肃我垒。悠悠我旌。羯奴喙突。疆场载清。载清载宁。皇归于京。古曰荷难。今谓曰痴。忠古爰嘉。今胡嫉而。何谗非名。何毁非功。孰谗靡和。孰毁弗同。彼巧彼荏。厥肤斯励。古则曰直。今曲自为。于乎少保时晦时昭古谁无死死者荣褒峩峩庙祠栋隆崇基神之游之旆旆其旗白马朱衣有风凄其欻其有光若往若来即而罔见跂望涟洏兹邦哿居氓实尔思 

　　【 有君一语公之基祸在此然从宋公子目夷得来固公学问中经济也功与夷同祸与夷异人固有幸不幸乎】 

　　○将仕郎平阳府经历司知事赠儒林郎翰林院修撰康长公墓碑 

　　李梦阳 
　　纯皇帝时灵台有杨生名重长安。有李生名锦。二人者皆与武功人康长公游。康长公之与二人者友也于是并称为关内三才云。余曩游关内见秦父老颇采其事实碑曰康长公名镛字振远其先固始人也其七世祖曰康政始迁武功居长宁里政生廷瑞于元仕为学官廷瑞生世睦世睦生珙珙生汝楫汝楫初为武功学官　高皇帝时辟之为燕王府长史后▲借映起法亦奇 
　　出为安岳县知县　文皇帝既兴乃召安岳县知县为刑部侍郎留北京辅　皇太子而侍郎有大勋德文皇帝将封之为侯侍郎固辞不拜比死又上表乞勿赐赠秩荫　上竟皆允之语载康氏家传侍郎者康长公之曾祖也侍郎生三子长曰爵次曰年次曰禋　文皇帝一日尽召侍郎家诸男子侍郎中子会贾在外惟二子在于是二子乃大恐并匍匐入见　上　上曰汝非康侍郎儿邪二子免冠首触地对曰然　上闻而怜之顾左右曰令侍郎在直不此耳于是卒官其二子以爵为上林监正以禋为监副巳知侍郎有子贾在外　上拊髀太息曰薄福薄福于是诏赐侍郎子千金镪数十千缗　敕关津吏往来不得诘侍郎子于是关中巨贵族咸推毂康氏而康氏因遂豪关中矣侍郎葬于县北家原至　昭皇帝时始赠资善大夫工部尚书云监正累官至中议大夫赞治尹南京太常寺少卿卒葬江宁县新亭南而太常生健　睿皇帝时又有　诏起尚书孙应祠者于是健来送铨部健着田间冠由部甬道入及见部尚书又祇长揖不拜部尚书怒以为慢巳乃竟授通政司知事而归而得食半俸祠知事卒葬于县南纸坊原而知事有五子其长康长公也康长公生而孝友。八岁而善文辞。及长而好辩有口。然习识当世之故。好称先王。则古昔于是关中人士咸出康长公下虽康长公亦自谓关中人士弗巳若也年二十余从其先太常就辟试南京顾数不第巳乃还关中即又试关中又不第乃后岁贡至太学生太学又试又不第然太常业巳葬南京于是乞为南京太学生云而即其故太常之域祠焉然自是不复有试志矣是时杨生李生亦皆阨塞弗庸于世关中父老语曰。古人有言勿为峣峣。人将缺焉。勿为皑皑。人将污焉三子之谓矣康长公既与时不合于是始好庄老浮屠等书及外家传语其言曰夫人以形骸处天壤。其速绝若飘风也。予行年五十有四矣。吾日以思功名之会。是益速绝而巳。夫孩提于斑白期甚远。今忽忽若瞬息。即能至百岁政少年耳。京生有言。孰易如苇。孰化如毁。言死生易至也。夫喜生者欲心怕安逸也。君子疾▲插妙数语可发深省 
　　没世而名不称。伤功名之不立也。夫功名于身至疏也古之人以死効此者。可以万世不与物朽至厚身也今不得之功名。又因以劳费心体。是非喜生之道耳。故曰百人射招无弗中矣。百物诱生无弗伤矣夫乃今于吾可以巳矣乃遂自谓为巳庵巳庵者止于闇也康长公故以惧悸病心乃后上铨部试会坠马乃复病顾愈益甚比试心怔怔怦怦不能措一辞于是除平阳府知事逾年平阳君弃其官而归而心病未间也巳又病痿又二年所竟卒葬于纸坊原之墓而平阳君有二子长曰阜次曰海阜先平阳君卒平阳君且卒子海侍平阳君执其手而泣曰夫予先大圣人之苗裔也。至吾祖尝树功名于草昧之际。世有显官闻人。豪于关中。今绝于予乎。汝如有知。其无忘吾祖矣夫欲心怕安逸者为其可以贪命而乐存至厚生也。今吾弃功名之会不赴又不欲劳费心体。非于身疏也。今病痿乃且死。谚曰断酒白首餔糟而朽是天乎是天乎。虽然吾无面见吾祖于地下矣。小子勉哉。平阳君卒十年而海举进士第一为翰林修撰儒林郎四年而当正德元年今　上上徽号　两宫推赠平阳君如其子官云又二年海有母太安人丧于是海有友曰北郡李生适自河南来而留滞京师于是作平阳君墓碑李生曰先民有言。朞年树谷。百年树德。曷观康尚书。今其子孙餔勋而啜积。曷使人诵其义无穷如此哉。夫平阳中衰之遗裔也。能不藉尺寸而洞视往古。凌驾时辈。亦谓之振世雄豪者矣。使其遭遇脱颖。而向用魏卫。将相之业。尚足道哉。其铭曰 
　　维武王　建侯卫邦厥有固始武功是祀呜呼遐哉尚书开国不伐　帝怀其德泽流于孙子少卿明禋亮采通政明夷乃续其家祀故累基者崇数沃者丰譬作堂室稼穑而蔀而翔而懋而达夫平阳其屯之际乎。畜而不施。以昌厥嗣阜不自秘发鬼神之藏骚雅并鸣。文古而殇。嗟嗟平阳举世重官宦即使君巍爵而崇位珠玉文绮珍食驷马有台楼亭榭孰与发祥广志如二子所哉故明不畜不光。流不塞不长。武功南原草木膴膴蕃蕃岐渭盘焉平阳宅厥土太安人袝之是曰宁所维厥绳武赡哉 

　　【 对山先生倜傥不羁人也今志载祖父皆肮脏具傲骨姜桂固有种哉中描写烨烨有生色】 

　　○监察御史涂君墓碑 

　　李梦阳 
　　新淦县南戒舟至莲花潭舟人指岸西庐曰此涂御史居也予闻之呀然于是登岸造其庐见其子朴而问涂御史葬处朴指曰父葬处隔江五里东乡西廉山是也予望之欷歔巳谓朴曰比黜碑于废寺吴石也曳树墓道刻表表曰戊辰夏余葢罹竖瑾祸云余至京师下诏狱乃涂君业先系狱相见执手问故初瑾以盐货源也因遂厚望巡盐御史货会一御史入货如瑾望而瑾辄拟人人必厚货如望及涂君巡盐还则空手见瑾瑾怒下君狱然犹日望其货来也久之货竟不来瑾愈怒矫诏涂祯打三十棍发肃州卫永远充军君坐掠重寻卒无论识不识见君卒无不嗟叹泪下乃时予尚在狱闻之哽噎者累日食不能下也今大政更新瑾事尽废格不行人士咸彬彬乎进矣无问识不识语及君又无不嗟叹泪下以冤故祯君名字实贤弘治己未进士出知江阴县有卓异绩举天下第一乃于是擢御史云始君下狱江阴人愿厚货入瑾如它御史数塞瑾望解君君不从而朴▲悲酸入骨 
　　则曰父幼时尝读书玉笥山云。笃古持礼。讳弘济者父父也。早亡而朴仲父曰涂兆。善使酒触父。父容之仲父以父之容之也反顾骄纵酒然产不出其手。于是谋手其产日哄父割父不从。会父出。仲父辄自主产割而手其丰父还祖母不平而怒曰。阿兆自主产割而手其丰。盍白族长。父对曰弟寡活不如儿廪生也父有友丘坤者家贫而有子。议聘朴妹矣。未决会坤卒父往吊焉。语坤妻曰吾女心巳许而郎矣勿疑语曰观其死知终始。今岂皎皎之行。为世所敬诵。然▲□□□借朴口形容妙 
　　矫伪盗名。称身没而迹彰者多矣。此非所谓诚之不可掩耶。夫涂君官不过七品。寿仅踰四十。非赫赫久修之夫也。乃今殁。士夫思于朝。乡人德于乡。所县县人思慕而不忘。此岂苟然者耶。然余往在　诏狱。见君日涕泣念母。今母存而君则亡。亡于非命。论者颇疑为善而无报。夫孟子不云夭寿不贰。修身以俟之。诚若云云则颜回王通之伦非哉。 

　　【 无繁言而有余痛当繇笔神之隽】 

　　○明故例授宣武卫指挥使张公墓碑 

　　李梦阳 
　　张公者■〈木巳〉人也名廷恩字世荣号云庄子世居西冈曰张大公者　国初自垦地数千亩大公生钦钦生普普娶于胡以景泰元年八月二日生张公初普为县学生力行有闻于是徙■〈木巳〉之草营居而以垦地之半分其族亡何夫妇连卒时张公十三岁耳奉遗言权厝其父母丧于郭西公既孤微然有姨之夫五咸富盛招之使营生公弗从乃返西冈而居会族有横者欺公少而贫而侵并其垦地之半谋曰渠孤儿耳有言则穽之公闻之怒直于官竟归我田是时张公弱冠耳勃勃英气逼人矣土俗租地亩钱百张公则八十巳而曰吾地亩租五十于是人争来租地无闲者计其入反倍于他由是富盛而张公智负气用才然又施故布衣雄数郡尝如■〈木巳〉还西冈单马袖铁尺望见人聚路塞问之曰有生马啮人公立马上瞪久之下弃马仗铁尺步而前而生马者果奋鬣扬蹄张口来噬公举尺击破其顶毙焉神气自如上马不顾而去地尝水公立主艺稻稻熟水且复至或幸之曰云庄子智乎公令佃人曰稻第堆之田人双其堆多则四之又令曰崇土如堆数公旦往第分其稻堆巳堆则标之帜又令纫其秸囤稻崇土上人众而力齐卒免之水人服其才是岁获稻数千张氏愈富而盛乃于是时大治屋庐于西冈归睢旷斥墟莽薮盗公之室垣堑重邃是故铃柝不设而终其身无伏梁遗缣之警虽德其施者印之心亦势使然耳初公治室造土车百人一车十车一长首止而尾动厥环无端▲使此君理剧定有可观 
　　略如水车戽之义齐而均无忧于惰勤其粜仓谷日入钱缗竟无弗明者或问之曰凡仓谷入记之簿予第令其仆主其出如簿数则巳又令一仆主入缗缗头封识其姓名有弗明责之渠也昔人谓世非乏才。显晦随遇。即有豪雄之伦。使青云是违。骥尾莫附。则桑间止于饿夫。胯下终于寒士。虽肩舆负勇。登坛效能。安所庸哉。夫以张公之智之才之力。使提十万横行匈奴。则长城必屹于塞北。王庭宜绝于漠南。顾殁齿草野。卧烟霞猎鹿豕终焉。悲夫。弘治间输金二百镒助边始授昭勇将军宣武卫指挥使衔虽出入驺拥位势甲于乡人然亦奚益矣今乡党每述其轻财之行曰张公迁其父母葬令狐城始相地地主曰亩四十金公即与四十金既葬构室固墉森森栢松白燕巢其墓庐尝岁凶公粜减其直如稔直或贫不能直约秋成还直秋成或不能还直则约来秋还所直来秋或又不能还直则舍之正德间剿流贼官军过■〈木巳〉公馈之刍五千居无几岁凶公助之赈出粟千巳而岁又凶公又助赈粟千弗给二子自出粟数百继焉公闻之喜曰真吾儿也廵抚官两遣羊酒花红劳公于■〈木巳〉奉　诏建坊于巷闾移文曰仗义竭忠父子同心斯皆其大者如此乃其未试之才深藏之智固有莫之知者正德间恶少有陷公权奸者逮如京公处之裕如竟白还乃窃叹曰先民有言富其怨之薮也岂不信哉予乐施人也乃犹不免于祸罗况它哉况它哉于是鬻远田四千亩于人约三年耕有获还其直复谓二子曰若辈勿忘我志也嘉靖七年饥二子各出粟千二百赈之抚按官以　闻奉　诏各建坊如其父岁再饥弟出粟千抚按官奏　闻自兵马进指挥使服三品服寻以兄捐金五百请授文职行将复沐恩矣至今如公之里门者见表义之坊父子辉映闻以礼让称不以丰财显则公之善巳裕后不可以为世法乎李子曰仁患其弗义。义患其弗勇。勇患其弗智。智患其弗才。今以云庄子所事观之果何若人哉夫丰城之气。非华莫识。荆山之辉。遇和始彰。故平世则雄伏豹隐。乱离则龙翔虎跃。人非尽拙。时有利钝然也。今观云庄子之才智强力。不谓之勇耶。不义耶仁耶。而埋辉草莽。竟不一试于世。此非时使之耶。公以嘉靖三年二月八日卒年七十有五配杨氏淑德懿行无忝内助先公卒子男二长希仁国子生次希义国子生授兵马进指挥使女五长适孙怀经次王洪运次王尚友俱国子生次马敷政县学生次康旵医官孙男四益祚永祚锡祚俱国子生衍祚女五长适刘乔松县学生次　周世子妃次孙灿次王震亨县学生次聘许蘩　周王以姻故又素知公讣闻悼焉遣官如■〈木巳〉祭是年四月十五日葬公令狐 

　　○禹庙碑 

　　李梦阳 
　　李子游于禹庙之台览长河之防孤城古宫平沙四漫遐睇故流北尽碣石九派湮淤云草浩浩于是怆然而悲曰嗟乎予于是知王霸之功也霸之功驩。久之疑。王之功忘。久之思。昔者禹之治水也。导川为陆。易■〈兀臬〉为宁。地以之平。天以之成。去巢就庐。而粒而耕生生至今者固其功也所谓万世永赖者也然问之耕者弗知。粒者弗知。庐者弗知。宁者弗知。陆者弗知。故曰王之功忘。譬之天生。物而物忘之。泳者忘其川。▲发端奇 
　　栖者忘其枝。民者忘其圣人。非忘之也。不知之也。不知自忘。及其菑也号呼而祈恤于是智者则指之所从来庙者兴矣。河盟津东也。蹙旷肆悍。势犹建瓴。堤堰一决。数郡鱼鳖。于是昏垫之民匍匐诣庙稽首号曰王在吾奚溺而防丁堰夫。椿户草门。输筑困苦则又各诣庙稽首号曰王在吾奚役斯所谓思也故不忘不大不思不深深莫如地。大莫如王。天之道也。霸者非不功也。然不能使之不忘。而不能使之不疑。何也不忘者小小则近近则浅浅则疑如秦穆赐食善马肉酒是也夫天下未闻有庙桓文者也故曰予观禹庙而知王霸之功也。或问汤文不庙李子曰圣人各有其至尧仁舜孝禹功汤义文王之忠周公之才孔子之学是也夫功者切乎菑者也大梁以菑故是故独庙禹。是时监察御史澶州王子会按河南登台四顾乃亦怆然而悲曰嗟乎予于是而知功之言征也吾少覌览尝蹑州城。眺沧渤。南目大梁之墟。乃今历三河。揽淮泗。极洪流而尽滔滔使非有神者主之桑而海者久矣尚能粒邪耕邪庐邪能■〈兀臬〉者宁邪川者陆邪嗟乎予于是而知功之言征也。所谓微禹吾其鱼者邪。所谓美哉勤而不德者邪。于是饬所司葺其庙而属李子碑焉王子名溱以嘉靖元年春按河南明年秋代去乃李子则为迎送神词三章俾祭者歌之侑神焉其词曰 
　　天门兮显辟赫赤赤兮云吐窈黄屋兮陆离灵总总兮上下羗若来兮儵不见不见兮奈何望美人兮徒怨苦。横四海兮怒波。 
　　右迎神 
　　絙弦兮镗鼓神不来兮谁怒。执河伯兮显戮。饬阳侯兮清路。灵雨?奄霭兮来至风冷冷兮堂户舞我兮我醑尸既饱兮颜酡惠我人兮乃土乃粒日云暮兮尸奈何 
　　右降神 
　　风九河兮涛暮云曀曀兮昏雨王驾凤兮骖文鱼龙翼翼兮两旟怅佳期兮难屡心有爱兮易离爱君兮思君肴芳兮酒芬。君归来兮庇我民 
　　右送神 

　　【 古文多秀吾于空同有征】 

　　○抚寇碑 

　　王慎中 
　　汀州于闽为要郡上杭汀岩邑也邑溪南之乡崇山造天牙错距跃陇坂缘亘箐簿密绵其民狎为非义狞噬狙攫席衽戈甲御敓无时风气所限非性故然长子育孙生蕃齿盛耳目熟习莫改厥德少视其壮壮视其老遵危豆幽乃为盗薮厥有治者不揆其性不闵其习盗视彼民忿犷堲凶攻击刬锄如农疾莠惟惧不残民不见德又弗儆威既狃于习且偷其生鸱张螳怒攘奋踉蹡吏既雠民。民亦毒吏。雠毒两积。交不得巳。于是溪南之民恶声胶固历弥年所湔涤无繇岂不悲哉嘉靖癸卯之岁郡丞缪候宗尧移摄邑事闻而叹曰安有为吏而民寔雠。在邑所治。处溪之南而视若异壤。民之不义。惟为吏者之责。吾将为溪南之民湔涤恶声登济维新偕之大道发教布令开以诚心民闻不疑选日戒徒往莅其乡而教谕梁君彦锦寔赞缪侯之计而决其行乃与训导郏君夔率学宫弟子丘道冲道南李如珠赖荣先从焉戎器不除卒旅不具雍雍翼翼冠葢斯戾魁首丑党部勒有次稽首马前爰崩厥角扶旄提倪观于道周欢喜歌呼激越林莽昔为魁首今为长正昔为丑党今为编氓刮瘢洗瘃复还骨肉揆雾掀曀再覩白日民视缪侯如出子寄孥久离乳哺一旦还归婉恋膝下始识慈母民视梁君如騃童骄孺未识衣冠骤谒师傅拱揖步趣盻顾惊喜吏既诚民民亦怀吏周行疆畎考阅壁垒曰险尔平曰翳尔辟曰莱尔易乃犒牛酒乃给耒耜乃分麻缕乃置门塾男耘女织各得其业户诵家吟知慕为士向之盗名弃去如脱溪南山川▲畵出慈母良师 
　　出垢遗浊光色发杨。苍苍濯濯。呜呼是溪南也在昔若彼在今若此乌覩所谓习哉吏不能以诚抚民而惟顽之疾民之不得其性者可胜道耶梁君今为泉州南安令以缪侯抚寇之迹告予曰愿有记予不识缪侯而知梁君之言可信故特书之贻上杭之民使勒之石以昭不忘 

　　【 典雅尊严】 

　　○特进光禄大夫左柱国少师兼太子太师吏部尚书华葢殿大学士赠太保杨文忠公神道碑 

　　赵贞吉 
　　惟皇天笃我　明之佑。间出哲臣。为　社稷隶。二百年间如仁和于公。暨新都杨公。乘所遇时。力于隶事。最着矣。葢正统己巳土木北狩。正德辛巳威武南征。陨空沉陆。变起非常。非有握补天之器。挟移斗之能。安敢授手其间哉。传曰仲之生为齐也。仲在则齐存矣。往事二际。　社稷之计。赖二公居多。安可忘耶。于▲开局恢宏 
　　公巳表于　宪皇之世杨公之殁久矣顷者恭遇我皇上奉我　世宗皇帝遗诏复公之官加赠太保谥文忠荫一孙为尚宝司丞一孙入监遣官祭葬　恩数备至呜呼休哉不忘臣下之劳其　国家有道灵长之福乎于是始皆谈诵公行事矣杨氏宗荫改窆墓祠而祀之以碑辞属予噫公希世之英也予兹之论岂敢苟耶公事业详具家传谨掇其大者以引士评之先导可乎公名廷和字介夫系出湖广之麻城五世祖世贤避乱入蜀居新都父春湖广提学佥事母叶氏以天顺己卯九月十九日生公幼以奇颖举于乡少年读中秘书才器恢廓乡先达司马余肃敏夙重之归老之日独持大明律与别曰介夫当相天下为我熟此以助他日谋断若居馆三十年修文讲读声誉茂籍时辈视之巳若麟角凤毛然久之以正德丁卯自南户部尚书同长沙李公办阁事是时孽珰之焰毒蒸寰宇数年内骇奔未息南平北讨政府嚣欱而长沙亦倦念去欲令公代巳也尝语人曰吾于文翰有一日之长。若经济事须归介夫。夫余公识公于早岁李相察公于同事非杨氏之鲍叔哉壬申冬李去公始独任时公丁忧朝议夺情疏亟上议得寝惟令抚按官与坐守长随刻服制日促上道此起用辅臣之异数也噫公再进而时事益难为矣　毅皇帝匹马捶居庸关。踰上谷。入云中。望猎阴山。旋以威武南下。则　五位虚拱。将踰岁矣。嗟嗟自宸濠播乱。讹言载路。包藏祸心者可尽防御。人心将涣。大势将倾。仕者咏同车之招。居者怀恤纬之忧。此何景耶。公血诚只影。周旋其间。远奉　纶音。近承　慈旨。大合众谋。小事独断。竟俾边无鸣镝。衢寡惊柝。安平且泰。俟　上之回。呜呼可不谓公劳巳乎。　大驾至自通州。事势愈急。四家锐卒。环布萧密。枭獍在侧。磨牙舕舌。倘机事有一发之颣。则祸不测可忍言耶。鸣呼危哉。公外示安徐。密祈　内旨。许其从事。始以一刺绐彬入贺兽吻缚之。按柙虎之机。此萧张擒信之智也。旋以便赏犒思归官卒。令扫迹出关。成逐羊之势。此周勃收军之勇也军收而司农之印可不倒矣信擒而堳邬之脐可不焚矣呜呼可不谓公功巳乎。然后清　宫警道。迎　真主开明堂而治之。布　明诏与天下更始。而天下大定矣。呜呼可不谓公忠巳乎当是时公之勋名著矣风烈高矣将造物者亦忌公耶　尊亲议起而事之大难处者亦随至矣遂以癸未冬去位葢公去而时事日异矣闻长老云公始定策迎　立之际亦援往代母子故事以动　宫陛矣葢以安社稷为急不恤其它也逮诏中外　上于时无难焉遂行之耳心岂有他哉四子起而持之是矣苐无肯谅公之心耳公可辩耶公尝叹曰众尤交责吾何迯哉义之尤我命也。人之尤我遇也。事之尤我时也。吾惟有去巳耳。夫以公之圆机达识岂不知诏者上之令也不便虽不易之孰御特以处君父骨肉情礼之间身任　两宫之责岂敢操一切径情之说乎必推心絜度剂量而调适之以和无体之至礼保忘名之完名俟　泰陵扫宫役作而徐图其后岂必尽晚哉然欲即以回执礼正名之论则势不可也岂非命哉公之决于去以免义我尤也以此夫往在汉廷博议是者不以加秩负者不以夺糈据经研义非击搏之司是当求裁无灭异之厉四子之于公奚为异是乎岂非遇哉公之决于去以免人我尤也以此世复有不齐之论出于意见之偏锢于习闻之久附声和响龃龉实繁徒致　圣主怀怒疑有讽嗾罪且不测岂非流俗未易卒变时固然哉公之决于去以免事我尤也以此夫以公之功劳靖忠。而博此三去。惴惴焉惧补过之无地也。人臣之道岂易尽哉。悲夫易曰王臣蹇蹇匪躬之故诗曰我思古人俾无尤兮殆公之谓也夫君子曰去易事也而公之去则天下惜之者为大业之未终也然　圣皇念公则未尝巳也何则汉宣偶一思故剑。而左右测其意。在于俪微。我　世皇亦数起用旧臣。而因识　皇心之默存于定策。岂不然耶。故十年之内　九重怀邻意切矣。然环诏虽勤而肤効未奏也。假令公垂老尚在。则皇慈岂忍俾终于弃捐乎。应知佩可宵还。剑当昼合矣。惜乎天之靳之也。恭惟我　皇上知　世皇之意也改元之初一洗释之嘉劳悯忠以慰仁人志士之心劝忠臣孝子于来裔猗乎　盛德曷以加哉往者夺门辈争甚于公之谴。乃　英皇独难之。争者曰不如是则今日举无名而于公歼焉。时惟　宪皇帝知英皇帝之意也。则改元初亦为先雪而嘉劳悯忠。于公复完二公力于公家。其忠同。其受报亦类。顾不异哉。乃若我　二圣之心则如天之覆也如地之载也如日月之照也穷劫赞颂不能尽矣傅公幼读书日以卷计长于学无不贯惟以资经济故于当代典章条格人才政迹边防阨塞军伍钱役丛琐远迩心计耳濡如身亲周旋而抵掌可述酬答机务之际殆裕▲始终以□公并论 
　　如也张永以东敞功乞封巳持　内旨引内官刘马儿例要公公曰刘以功封其族人非封自身也事载岳公类博稿中取示之乃巳其谈笑解纷易易如此而不知由于宿昔之精博也至当大事智勇奋溢临九死而不回此则非人易及亦非可易测者矣初辍草威武敕巳滨死逮　嗣君未至承　制专断者廿七日驾抑奸雄如泰如琼稍疏皆足以死　新诏裁革人数十四万八千七百余岁省太仓粟一百五十三万余怨者汹汹谣曰终日想想出一张杀人榜于▲学问之功 
　　是公出入护以卫士益岌岌邻死矣然而不死也者才也亦忠也有默相也者耳论者谓公委任半于古人而功勋倍之往代以负荷危艰名世者皆当出公下信矣独公阁僚广东梁公之论尤确梁公曰天生斯人以了今日之事大匠之任不可代也于是虚阁中首席俟公起复至而居之斯则公未卒而论巳定如此故公少时尝梦天门开遥瞻棹楔曰际昌时而公显其老也复梦天门开有二旛导公冉冉以去而□□□□□人□间气而生者耶公在位一辞伯爵及太师太傅三辞锦衣卫千户荫再辞文职四品世袭荫居家俭素食不兼味衣　命服外皆布素子弟科第相望不以为善曰此末事也谨言行修身齐家斯人道之大者幼不好弄比老而声伎不一至于前位极人臣而居处同于寒素顾济物之心则拳拳无时巳也公生多宦游每归则为乡人建一惠局初通水利灌涸田万顷乡人德之号为学士堰次建坊牌费修县城城成贼至救生命以万计次置义田于城西北以赡族人葢三归而修创利物业三焉公之加意人间世何如哉若他言行之详当有如王岩叟马永卿辈书之今未易举也公上三世皆赠如官元配黄氏赠一品夫人生子慎正德辛未科及第第一继室喻氏内江人封一品夫人无出侧室蒋氏封孺人生子惇兵部主事恒中书舍人先公卒忱举人女二长嫁修撰余承勋次嫁举人刘大昌孙男十人同仁宁仁生员志仁湖广都司经历其仁荫生斯仁生员有仁举人兴仁指挥同知右仁尚宝司司丞资仁力仁公以嘉靖己丑六月二十一日卒于正寝□时慎以议礼谪戍永昌以抚臣议奏许一奔丧巳而惇忱亡而诸孙幼公处浅土者四十年纪纲家务以付慎继室黄氏云氏遂宁黄尚书第三女有才志几几杨氏婴曰矣亦天以报公勤劳王家也嗟乎宣孟之仁。成季之勋。天之所以报公者岂有既哉。贞吉曰惜乎余言也陋不能为公重聊持论以后之贤者耳因忆年二十时以诸生谒公公器之去四十五年得矢公荐藻之辞俯仰人代伤慨悲歌为之■〈口欷〉嘘辞曰坎坎击鼓导江之浦云顶山前鹤化仙鹤鸣垒畔云行雨聊骋目兮四顾望夫君兮容与九嶷云凈喜回峰。三峡涛平愁枉渚。愁莫愁兮夜未央思莫思兮东方曙衡门空闭锁松筠水远山长会能取跂灵驾兮未来。悄娟娟而延伫。 
　　右迎神之曲 
　　击鼓其镗凤山之傍松鸣风兮声琳琅葭涴月兮容苍苍眇一夕兮千生睹君子之辉光琴瑟齐御千徽张妙舞并奏进乐方。乐莫乐兮兼相忘。醉莫醉兮无何乡。天庭忽有■〈雨上只下〉华飞。薪传火兮灯光光。俨云屏兮羽葢顾形骸兮难将 
　　右侑神之曲 
　　击鼓其嘈金沙之郊云溟溟兮水滔滔啸于岫兮鸣于皋君乘舫耶乘屩。石啮月兮山嵪掀髯扼腕谈何高登楼慷慨意初消。喜相逢兮云中箫。愁相追兮涧中涛。百年欢会在今朝君不留兮我心劳忽空明兮澹足。蹇独立兮逍遥。 
　　右送神之曲 

　　【 摅幽振响卓然有建于今古之闻非徒以肖貌为工】 

　　○阅视靖州碑文 

　　陈　束 
　　大明之化昭洽无外惟靖故夜郎殊■〈阝耴〉既庶既富并于中州承平以来视为夷鄙命吏不之法号鲜暨卒惰而骄时时煽起昨年偏帅恣睢至击其州守时重函容罔置唇口或曰治之色怒语难养疽不剸遂此傲顽嘉靖十六年丁酉　天子登用旧德起大中丞顾公于留都俾镇全楚是夏至鄂秋发岳长沙间省从劳躬遍历荒野环大湖以行越明年仲春十四日戊午始由武冈入靖至则喟然曰美哉提疆惟我遐遗有民匪民寔遐明日庚申释菜孔子庙序诸生于两阶考德陈谊咨文献之遗余镜声猷之所起巳乃谒宋了翁祠宇低回四顾欷吁叹息焉是日也进青衿之士登于乡校者二十有几人明日辛酉檄诸边将士乃大阅武于西郊先是阴曀累日霅然阳开螭虎之士奋鹰扬之气倍营列阵张鱼鸟合变缟甲玄旗朗耀川甸为之角戏陈射愽极庶能万旅怫■〈忄胃〉争先赴命然后援桴明誓比厥负胜赏罚以时士百其竞既罢黄发耆老凡若而人携杖扶幼俨然进曰惟靖逖于中土三事大夫苗□我民目不睹中丞旗鼓之节于今六十有八年惟公幸哀怜哉煦我腹我公曰嗟嗟乃疾乃苦惟余之辜余敢自爱以烦吾民乃采群议纳之夷轨谓参议问之惟食欲备。其勤储偫而多委积。母阙于粮。俾呼庚癸。谓佥事朿往事漫漫。尔言勿庸。酿兹怼凶。余今尔从。元罪既死。殛其遗魁。与之更始。惟兹守令。黩于货贿。为吾民病。解去龟组。勿留于境。熟弊孰利。惟尔之计。谓参将章女令于躬。下乃视效。母歉于巳。而贷厥部校。我闻戍卒。无居无处。僦庐寄食。渎乱男女。速发公家钱为营百堵。俾安即于兹土。谓守备桂往者主禆两将。同居一城令号不行。惟靖险害。乃在五开。是诸蛮之咽咳。其掣甲士千人以往。尔宫尔饩。乃留于行。谓通道令童正吏贪残之故。州无留员。女即摄视州事以待来者。事如律令。母惮于掾而蹈其成。于是章程肆颁德威两懋除旧布新民乃闿泽愎戾斯顺悂蒙乃识回面向心遐迩变革日在庚午公遂启行郎吏将士咨嗟太息惟公远来。匪夷图之。惟公遄往。匪夷留之。乃共立表石。 

　　明文霱卷之十三

●明文霱卷之十四 

　　武林刘士鏻羽石父评选 

　　碑二 
　　墓志铭一 

　　◆碑二 

　　敕建悯忠祠碑 
　　冉子祠堂碑 
　　魏信陵君祠碑 
　　楚西徼治道碑 
　　辽辅国将军朱楚棠公神道碑 
　　晋陵玄言顾仲子之丘碑铭 
　　重修大龙兴寺碑 

　　○敕建悯忠祠碑 

　　汪道昆 
　　忠愍公雅言丈夫负七尺躯。直以狥国家。报知遇耳。侯嬴德魏。田光德燕。不难以彼其身死片言下。彼诚得死所足矣。往余从公守郎署率有味乎其言夫何公出为江西按察副使辛酉闽广贼入江西诸郡簿太和公从燕会闻之辄投箸起也曰虏皷行而西掩我不备不蚤计谓苍生何当路方倚办公寻属公平贼先是廵捡刘茂力战死贼怒磔其尸公至太和帅诸将吏祭茂曰尔职抱关犹然死疆事吾待罪方面不灭贼吾何独生遂誓师列陈而皷之进获俘者五狥军中旦日陈如前公从军中皷之进贼数谓官军怯亡鬪心闻公军声人人皆殊死鬪谍者谓贼张任宜莫如坚壁完公叱曰虏深入我境亡能以一矢相加遗何谓虏张我实张虏我师左次彼且益张江以西危矣士死皷将死绥业在行间义不避死于是复皷之进左右军遇贼皆奔贼悉赴中军中军乃溃公意气勃勃跃马当贼锋关弓射杀二人刃一人死公脰胁中枪者二左臂中刃者三唯指挥王应鹏千户唐鼎从公皆遇害淑人闻讣辄自投井中保母出之遂不食保母谏曰主死长郎君宜未即知脱自太学来奔宜未即至母第自决其谁归主丧淑人以为然乃强食丧至歙淑人绝口不纳水浆所亲率以太宜人春秋高诸孽子未立为淑人请淑人目适子曰嘻敬长矣凡诸俯仰敬任之假令而母以天年终。终不能以此逭死。而父死国。而母死家。何可后也。率不食越五日死部使者逓上其事诏赠汪一中光禄寺卿荫子世袭锦衣卫百户给祭葬立祠赐谥视周节愍同赠程氏淑人仍立祠郡城东从忠愍并祠嗟乎公死社稷不忘平生之言。真丈夫也。淑人婉婉。其摄身若不自胜。及其临大节而不渝。皭然与首阳争烈。即女丈夫无论巳。乃今列在祀典。庙介乡国之间。都人士过之。莫不翼然而趋。俛然而式。即田夫里妇。举欣欣然想见其人。其或不然。抑亦赧然汗颜。伥伥然失步。百世而下犹生之年。恶用偕老为也。书周节愍死华林贼语在李献吉纪事中公后节愍五十年同地同官同以闰五月二十六日死节愍有子忠愍有妻狥难相从则又同归于节孝大较举相若也顾予不佞亡能为公发一辞谨述祠事所由勒诸丽牡之石且为乐章三阕授升歌者肄之其词曰 
　　服两骖兮采蚪陟帝所兮周游倚阊阖兮瞩九州岛盍归来兮栖故丘要巫咸兮歌且儛把琼芳兮怀椒糈荃何为兮夷犹目眇眇兮愁苦 
　　右迎神 
　　▲亦奇 
　　春雨兮愁霜列藉兮华堂星荧荧兮在户灵翩翩兮来下陈上尊兮楹之东伐应皷兮考鸣钟采连理兮木末羞比目兮水中忽若近兮倏远我心劳兮■〈忄虫〉■〈忄虫〉 
　　右降神 
　　牛服箱兮女结褵。济河汉兮吹参差。乘回风兮驾修阻。愿终老兮河之浒。操橐钥兮阴阳参太乙兮平章延伫兮旧服屡丰年兮乐康 
　　右送神 

　　【 埋泉断剑卧壑寒松虽有古姿绝无生气此等文可愤可乐可泣可歌光焰尚腾霄汉】 

　　○冉子祠堂碑 

　　茅坤 
　　冉子郓人也去临洛五百里尝事孔子终身不求仕于洺当不得应古称乡先生死而祀于其社亦不得有功德于洺之士者洺之人何以庙而祀之洺之西五里冉子墓在焉岂孔子之门人各以其学授诸侯之国而冉子死于是也然冉子死而孔子与之诀按史记尝称孔子自卫西见赵简子闻窦鸣犊舜华之杀也临河欷歔流涕而返则孔子终身不入赵而冉子之死葢死郓也岂冉子尝授学于是而既返门人或得其所遗衣冠遂爱其道哀其死而相与谋葬之后之人因墓以庙耶予又间尝疑孔子在当时天下之士。游于其门墙。杰然者众矣。若季路之摄千乘。子贡之连骑结驷于齐鲁之郊。而乱齐存鲁。卜子夏之疏序雅颂。皆所谓政事文章之褒然声称者。其余虎视鳞跃。翱翔儒林。不可胜数。然皆不得与高弟列。而当时所与从陈蔡之间者。独颜渊闵子骞冉伯牛仲弓之徒以德行称。彼皆无所谓文章政事以自表见。然仲弓犹为季氏宰。闵子骞虽不为季氏宰。遭母嚚亦得以苦力行孝。称于内外昆弟。颜渊才高孔子独与终日言而不违。而问仁问邦及箪瓢陋巷之居。数亟称之不置也。至于伯牛则绝无一言一行传于齐鲁论家语稗官野史之中特孔子哀其疾之辞耳以予观之。冉子当言不出口。眇然儒者也。而亦无奇节特行。以自喜州党朋友之间。故后世不得而述焉。汉以来自天子至州郡守令王事孔子至执弟子礼骏奔走盛笾豆凡入学合射养老献馘之属不敢不庙谒以告而冉子得并颜闵之徒首配食之赵古称多悲歌慷慨慕义名侠之士者也。赵武灵王之霸。廉颇蔺相如乐毅之勋业。平原公子之爱士。唐之相璟。宋之相沆。彼皆所谓葢世之贤者然俱以颓落薶没无复睹记其所遗墓宫往往里之童子樵采嬉游其上而不复禁而区区言不出口如冉子者数千百年后犹相与守其衣冠之葬以祭何与呜呼传不云乎太上立德其次立功次立言故士之好修不必论著乎文采。声施于国家。载名氏撰艺实于竹帛鼎彝之间。而苟自其所壑游谷处。夷然托行隐君子之列焉。百▲一转便带芳韵 
　　世之下。固有闻风而俎豆者矣。郡守小潭唐公来谒冉子之墓而加亭于其碣修葺故庙属予为记葢将以孔门首德之义而教郡之士人者呜呼予非娴于文辞者也又颇怪迂疏之质若麋鹿然不宜于世自度功与言皆不能矫也巳而独愿乞身入山学为隐君子如吾冉子以附郡首之教是或可勉而至焉不知其许与游否也予既详之如左而因为乐歌一章以系之碑阴因令里人习歌而祠之其歌曰 
　　桂树为旗兮揭蓠为居未见君子兮我心则饥炮牲醴以荐兮湛酒于罍君子之至兮式燕与处生不可闻兮没不可追君子之逝兮洺水无陂 

　　【 馨逸俊发有雅人深致】 

　　○魏信陵君祠碑 

　　利瓦伊桢 
　　太史公曰吾过大梁之墟求问其所谓夷门夷门者城之东门也今志称夷山亦名夷门山在府城安远门内则北门矣独称信陵君墓在城东扬州门南耳余宦大梁二年徘徊二门间莫得其处夫侯王非信陵何以声施后世乃今俱没没也巳更读志则济源之轵镇有聂政庙汝宁之西城有荆轲庙两人皆以侠血食而信陵顾缺焉汉高帝英主也其过而以太牢祀者惟孔子与信陵讵无谓哉魏人尸祝俎豆者何限信陵何以无半菽之奉乎于是相地得上方寺之右方实在东北间度生时车骑所尝经涉乃为之祠祠与寺通俾僧领领祠事无烦有司庶几不以费废饩羊又虞夫后之人不察猥以为荆轲聂政之侠同类而共訾之稍摭其行事而识所以创祠之意曰信陵君葢战国之才臣也以客掩也葢魏之忠臣也以侠掩也请以三君喻春申始而强楚。继而贼楚。棘门之诛。孽自巳作。孟尝既相齐愍矣。去而之魏。合四国兵以破齐。死其君于莒。身得为无戮幸耳。彼夫曳珠履而居代舍者。余不知为何人。要之乱贼之党也。平原有士毛遂毛公薛公者而不能用。失计冯亭以挑秦祸。几丧赵国之半。赖信陵而得比于人数。因人成事宁独十九人取讥哉。信陵虽多客实无藉客何以明其然也邯郸之围。秦目无赵矣。信陵窃符以有魏师。而其人皆畏秦者也。又纵其父兄若独子归者二万人。卒以偏师拒秦。秦不敢入。秦乘信陵出而伐魏。目无魏矣。信陵以二使致五国之师。而其人又皆败衄之遗也。国异兵。兵异帅。骤而合之。大破秦军于河外。走蒙骜逐北至函谷关而不敢出。举数十万不相习之众。一旦得其力为巳死。此非客之能也其劝魏无亲秦必灭六国乃休亹亹万言审天下之大势以切着明可谓绝世之筭客有及此者乎藉苐令魏王早用其计。紏合楚赵以助韩。则韩不至失上党。赵不至败长平。六国何遽折而入于秦乎。故曰信陵才臣也。以客掩也以魏救赵而魏重以五国为魏却秦而魏安去魏而魏受秦兵还魏而秦用间罢将而魏轻身没而魏随亡魏王畏之怒之。再以毁废而不▲剖发无剩义 
　　怼。故曰信陵忠臣也。以侠掩也。然则何以窃符符不窃则魏师不出。魏师不出则赵必亡。赵亡则魏从其后。身数请王宾客辩士说王万端而不听也。将坐视魏亡乎。迂其身以善其君。古之人行之。然则赵全之后何以不即归魏魏王之忌信陵。自其能探赵阴事始矣。早归而逢其怒。必以矫令诛。即无诛而秦间早行。信陵必不将。谁可以当秦者。秦不伐魏。魏王必无迎信陵。伐魏不急。魏王亦必无迎信陵秦益急魏魏益急信陵急而后任专。任专而后得毕其长是忠之术也若是非要君乎然秦兵却而未闻魏赏有加也。何要之有。巳却秦存赵。使将将其军归魏。而独与客留赵。自言罪过以负于魏。至令赵之君臣至口不忍言五城。彼固知信陵真不负魏也。非声音笑貌可假借也是忠之符也然则何以饮醇酒近妇人而死操上将军之印。诸侯将皆属。何有于魏。取卧内之兵符如探囊。何有于王。而终身北面不失臣节。卒无以解王之疑。是故溺酒色以自污也。信陵而愚人也则可。信陵而非愚人。岂不虞酒色之足以死哉。秦间行而魏将伐。魏之必入秦。以日计耳不欲生为秦虏。有托而逃是忠之隐也太史公传其完赵时有自功之色客进说曰物有不可忘有不可不忘人有德于公子公子不可忘也公子有德于人愿公子忘之也且矫魏王令夺晋鄙兵以救赵于赵则有功矣于魏则未为忠臣也公子立自责似若无所容者斯可谅信陵之心不忘忠魏矣揆事设策能成信陵之忠而有功者莫若侯嬴朱亥与毛薛两公充君不可忘之义并祀亥嬴其不及毛薛者非魏产也祠成而中丞吴公闻之谓是举也于祭法合以酎金来助则刑牲酾酒偕邑令萧重望奉神入祀而为骚一章授工歌之曰河流兮不返夷门兮为匽思公子兮日晚云车驾兮旆建纷从骑兮婉婉右朱亥兮左侯生阚如鸠兮军声敌王忾兮秦嬴完邯郸兮金城封函谷兮无人行。王安坐兮大梁。呼万岁兮传觞。功不赏兮中流谤瞻王庭兮无良哀莫哀兮国将亡。国亡兮身胥靡为秦俘兮孰与魏公子忧生兮曷以乐死饮酒兮御女。畴知我兮良苦。西方兮不可以处。虽有五国兮非吾与。作新宫兮故土坎坎兮击鼓蹲蹲兮缀舞魂归来兮栩栩 

　　【 驰辨如喷涛极于踌躇满志而上】 

　　○楚西徼治道碑 

　　利瓦伊桢 
　　今荆州府所部州曰夷陵曰归县曰长阳曰巴东故楚所走蜀道也磴斗绝造天阨朿裁容身左担不可复易猿臂羊角而上如画重累人其尤甚者若度索寻橦之国级不能尽受足二分垂外下临幽壑恒有落势即轻趫少年无不絫息股弁夔跂云阳虎豹蛇虺之属因缘其间以虔刘我行旅而伥多于望帝之鬼磷多于苌弘之血矣万历十有四年抚蜀者宣城徐公元泰抚楚者先武定李公江后睢阳孙公坤镇郧者先歙方公弘静后丰城李公材按蜀者南昌陈公瑫按楚者先芮城任公养心后晋江张公治具荆南藩参莆田张公纯治兵观察使者任丘田公乐合筴议治道于是以荆州守张君斗虑财用倅陈君道淳计徒庸夷陵守殷君都归州守李君韡巴东尹高君尚德长阳尹陈君洪烈画地为主修除百执事悉遴东以充田公痡卒徒而玄黄其马以身试九折阪五尺道为规画利便操斪斸而先之鼓鼛而戒之椎牛酾酒而劳之抶而惧之如此者再为计若檄程趋之者无算榛莾芟刈之磝则徙之礜则斲之坚则沃以酒而焚之厜■〈厂外义内〉则下之陕则斥之诘曲则直之突出则凿而为之角之壁立则伐而为之墄之径?则为之栈之岸胁善崩则为之封之涧若澞则为之泭之梁之最桥以石者九以木者二十中为亭者一道以丈计者九千三百有奇力以工计者六万八千二百有奇费以两计者九百有奇经始于十有二月而以明年六月落成里之樵者牧者农者郡国之置邮传命者四方之宦者游者贾者负戴者辇者骑者牵榜者西南夷之朝贡者陆辟褒斜水辟滟预缓可憩急可驰百物神奸莫能逢之皆悦而愿出于其涂矣不佞考古今入蜀道秦四而楚一自阶文为阴平道自两当为故道自褒凤为连云栈道自洋为斜骆道楚则今治道是也取蜀事著者秦司马错汉岑彭吴汉魏邓艾晋桓温唐高崇文郭崇韬宋王全斌明傅友德廖永忠其道多出秦公孙述明升之役秦楚并出李势之役出楚而出楚者实倚舟师三国时荆州号必争之地兵皆水战独昭烈从稊归攻房陵屯猇亭通狠山升马鞍烧铠而断石门按其地在今治道耳繇秦而入势居蜀上险在我繇楚而入势居蜀下险在人且帝都非长安洛阳则许昌大梁道秦便东晋明初都建业道楚便道楚势固不得舍江而趋陆公孙跃马称帝所据扞关荆门虎牙汉不得不自楚陆应之耳明两都并建九月顾化蜀晏然称文献国者二百余年冠带之伦食货之利几遍天下其道秦者十三而道楚者七道楚者水十三而陆七故今入蜀道莫重于楚楚莫重于陆利无事不利有事与古异势也水险倍陆道水者听命于天人力末如之何道陆者可以人力胜而二百年于今甫首事何也秦越人视肥瘠。则同心难。借口仍贯无开非常之原。则创始难。举大事不惜小费。一木一石吏持三尺绳其后。则远嫌难。此五六公者辅车相倚埙箎叶奏深痌瘝之虑破拘挛之见而后就此先王所以不用财贿而广施德于天下者也非有道之世乌覩此乎昔在成周代有明德以格于天西顾与宅式廓日增高山之颂曰彼徂矣岐有夷之行皇矣之雅曰柞棫斯拔▲凡□始之难若然 
　　松栢斯兑迨其盛也则有掌固司险合方形方野庐氏之官治其城郭沟池树渠设其餙器周知其山林川泽之数而达其道路通其财利除其怨恶同其好善正其封疆禁其横行径踰故其诗曰周道如砥君子所履小人所视蛮夷戎狄之属奔走王会若蜀人以文翰巴人以比翼鸟是遵何道哉炎汉之季李翕平西狭修折里郙阁杨厥营益城子午同谷堂光其小者也然且勒石垂勋比于雅颂今　天子纂大合华守在四夷是役也于以见王道平平天下为家圣▲规模阔大 
　　人有金城汤池要在此物此志耳虽雅颂所称何以加焉诚不可以无纪因仿伯都孟文二碑为记而系之诗曰蚕丛鱼鳬鳖灵杜宇非我族类而君西土帝隔阂之以固吾圉譬诸太阿其柄授楚授楚伊何维道之阻山何巍巍。刻削岩龉。石何硌硌。盘牙横牾。左右迫胁。前后枝?只木?敂。扪参历井。天可倚杵日月蔽亏反出其下其下沉沉。莫知在所。进不得援退不得伫立而熊经。足尽汗雨。魑魅方良。凿齿窫窳。大匈哨后缊廵欧行负嵎塞路莫之敢御肉林骨?比丘不可量鼓巨▲诗亦陆难 
　　灵安在。共工自苦。谁命夸蛾。畴咨神禹。相彼都卢。廑能一取。哀我人斯。登陀终古。　明明天子圣作物覩怀柔百神及白招拒黄人捧日青云干吕外薄四海无不臣者蛮夷通道獒贡西旅罔俾楚人。畏蜀如虎。亦无俾蜀。将楚是诅。二三大夫分猷分部爰集我众登庭而语万口响应子来趋父干糇不愆????田?□备举頵砡之石。受命斤斧。百转赴谷。雷霆震怒。骍刚疆□。何忧不去。般翟施巧。云梯浮柱。亦有飞梁。笮繘为捕。陵峦绝坑。接武布武。宿息井树。具为区处。无有华离。阱敜擭■〈度攵〉。卒选异物。则莫予侮。马不契需轚互用叙以同贯利我东道主沃野千里为我外府蜀道何难。难自今抒。红尘骑一。金牛丁五。怀谖导欲。曾何足数。荡荡夷庚德施斯溥八荒为室西南其户无反无侧正直是与小大由之委功軷祖噫吁嚱哉易而歌舞矢诗遂歌昭兹来许 

　　【 疏列形势燎如指掌而议论规画具见体裁】 

　　○辽辅国将军朱楚棠公神道碑 

　　利瓦伊桢 
　　公讳宪熬字伯淳辽辅国将军也　高皇帝第十五子辽简王植移国荆州是生益阳安僖王贵烰三传为康恪王宠淄四传为镇国将军致槻娶孙夫人剪桐贻绪训梓垂芳其所由来远矣孙夫人孕时梦有以佛像赠有金粟如来青莲居士前身非偶异代同符既生发际有骨如珠肤理娟秀河目公侯之相隆准　高帝之孙乳虎食牛龙驹汗血屏绮纨而佩觽韘敦礼乐而说诗书一目不忘五行并下镇国旁招耆硕妙柬哲英石首则成仁卿华容则孙兆孺山东则宋应元吴下则顾季狂处王卢季孟之间结融衡尔汝之契琢磨问学斧藻明徽漱芳润于六经咀风骚于七畧秉太乙青藜之杖。天禄先登。披长庚紫绮之裘。风流自赏。是时镇国方老公载咏兰陔用娱蔗境却宾朋之请谒。顾复不违。效婴孺之笑啼。婆娑屡舞。昏定晨省夜寐夙兴虽中郎之子舍无虚而北海之客座未满镇国弗善也公乃与客约以镇国就枕为期月明而邺葢斯飞。烛举而郢书无误。鸾笙鼍皷。声音随鸡唱俱阑。玉斚金尊。涓沥等铜仪共彻。则又叩中闺而问寝。循内则以羞珍矣。时人不察谓公好长夜之饮卒不自明也镇国病思南海豚相距数千里公以百金购舟人旦夕获之一七而愈昔闻鲜出筒中。鲤浮井上。他岐豹遁。别帐蚊飞。抑有孟笋解藤。焦?刘堇。事由天授。力匪人为。大孝直通于神明。休征允叶于图史。至今里巷之间侈为美谈焉镇国以天年终公口废蓼莪貌征苴枲支床鸡骨。柴羔之齿不形。绕树乌啼。皋鱼之泪频下。繇此朱门迹扫绿野躬耕閴三径其谁从构层楼以独处既而中丞曹公谢政里居鲜所交往间从公游斟酌养生之旨经营却老之方并门妙丽不观翻添公案淑德清贫自约未谙酒箴须今火宅生莲。庶可须弥纳芥。储安石东山之丝竹。盛季长后帐之管弦。封侯醉乡。递长诗社。阿谷珠贻神女。石城浆送莫愁。汉上题襟。花间着集。葢知空即是色。有诧而迯。是以望之若仙。无入不得。中丞俄骑箕尾公亦召赋玉楼先时夫人复梦莲座宝幢自天而下迎公西去生原有自死讵无归维是岁在龙蛇庭栖鹏鸟善人忽焉殄瘁通国为之欷歔耳公镇国家督诸弟六人首以楚棠为号诸弟从之埙箎迭奏笾豆孔偕棠棣之萼相辉田荆之干不析至于从俗浮沉与时俯仰冉雍使臣如借。刘四骂人不恨。心许徐君之剑。诺重季布之金。解晏骖而赎仆。分郈宅以收孤。栾怀符雅。情在乐施。原涉朱家。义先赈急。不可一二其详也公生嘉靖壬辰正月二十日卒万历壬午十月二十有六日春秋五十有一娶王夫人别驾王观裔孙二子长曰术垶术垶餙涂茨以丹艧缘弓冶为箕裘能不朽公者也其它子女婚嫁与墓所葬期具行状墓志中铭曰世禄之家鲜克由礼汝则帝冑汝则国士文人无行结习靡靡汝则察兄汝则孝子晚游欢伯复躭声妓佚汝以老休汝以死死生大梦托诸竺氏所不可知于汝足矣 

　　【 击玉敲金兼贯珠之累累】 

　　○晋陵玄言顾仲子之丘碑铭 

　　利瓦伊桢 
　　于戏此晋陵玄言顾仲子之丘而云杜李某为之铭仲子名起纶玄言其字仕儒林郎以子祖源贵封大理评事不称称仲子仲子别业慧山之麓其先世君牧长康明王邵元倪杨唐湛李皮陆诸闻人托迹焉山起伏连蜷若九龙而当绣领之白石坞中为黄公涧汇诸水注地傍有丘若覆敦修竹灌木辅其幽深仲子顾而乐之令吾百岁后从十君子游地下足矣无何仲子行歌大雪中堕池几死久之苏乃更名曰更生字仲长而治石室丘中凡附于棺若椁者具矣夜忽梦老人乘白鹿过而相劳也质明客贻之玉玦一宰官挟鹿行与梦合遂以名丘曰玉鹿仙丘云仲子生正德丁丑四月二十日年先矣貌光泽步趋强驶对客赋诗行酒申旦不寐以为常生而营丘树之碑且丐之铭其事颇奇不佞故备论之而复采岭南欧水部桢伯铜梁张司马肖父毘陵王文学百谷所为志若傅识于后方当嘉靖朝仲子世父荣僖公主方书得幸齐宫秘祝之文仲子时为公具草奏称旨名闻诸公卿愿内交仲子执政以为秘书待诏仲子不顾也竟领滇参军以行士以此多之滇有那建之师其都会邑昆明军兴一切螽午并起仲子摄昆明岁所日坐堂皇诸曹吏以事次第受署大者斧断小者理解岁旱被发跣而祷雨如澍滇人大悦有珰诈称诏出镇滇其徒数十百人彀弓弩持满骑而从过榜掠人白昼攫金市为之罢大将军遣材官逆而觇之珰怒刅其臂台司相顾愕眙将拒之以兵召仲子决筴仲子宽譬诸公无患是可口舌走耳即拥舆隶前珰盛气而胥之入仲子调之曰中贵故受书书堂何武也遽投刅交拜坐定问西禁事宜与大珰五六人安否珰卒不知所对面如赭仲子呫嗫耳语若来何为袖出一金牌吾奉鲍公命求黔国金耳鲍大珰握司礼篆者也仲子厉声曰金诚有之非黔国所主即求金无诏谁敢哉珰辟易执仲子手泣吾小人不可以厚诬君子遂行滇人环门如蚁无不洒然观仲子之谈笑而郄珰者居顷之以使事过里岛夷蹂躏吴越人民正营邑令王雅知仲子才举北城而属之曰是近贼巢非子无能折其冲仲子■〈扌间〉然授兵登陴更募武力鼎士潘侃夜缒而出微知贼处搴旗与所肆尸而还贼稍郄而久雨南城崩仲子为植廵功四日讫工贼不知也为长梯攻城仲子麾奴产子从间道抵冐熅火发机中死者三人具蔺石布渠答督战益力诸横海楼船别较适至贼度不可支遁去上功幕府仲子受上赏寻监州郁林下车假行守事黑眚为祟居人狂走呌呼失次仲子矢之城隍之神一夕晏然而陆川之寇作日勤部士步骑躬修比闾什伍之法而法离次者寇突入境一鼓而歼其渠率二十许人众啮指喙駾戒无犯鬰也大司农征鬰丹砂仲子奏记督府曰昔葛洪南访鲍靓靓留止罗浮实未采砂勾漏而后人踵讹袭故难未歇也不如市之辰州便督府不听兴人徒三万萧然烦费无所得仲子忧之偶浚井得砂二斤工甫罢于是仲子以贡砂行而心殊厌吏事矣因自免归仲子白晳鬒须眉而丰下大冠若箕高帻若屋衣纱縠襌衣曲裾后垂交输佩环玦带櫑具剑车骑雍容闲雅甚都也则见以为绮襦纨袴之间少鲜所更而为吏独以练习称上有大狱辄行仲子考案半言出囚辄叩头伏罪奏当精核为诸郡国冠所击搏大猾财势绝路与督学使者殷公庭争一愽士左右目摄使退仲子持愈坚殷公卒不能难驭下不钩摭微细而小物必称任其所布五事陈五政议五便滇鬰至今赖之语具集中仲子为邑诸生为太学生六试于有司以赀为郎北首燕南浮淮涉湘踰五岭西度夜郎滠海踣顿道路数万里随牒守担石之禄七载则见以为伊优取世资若鸟兽之可豢绁而服官实才二年余其致在游览两都三辅岱宗阙里匡庐九嶷彭蠡洞庭方舆所称名迹十得其半客谈天台石梁之胜不告家人拏舟而去谢鬰林年方四十橐无公家一钱而家故温厚良田千亩广舍千楹圃沼胪接背山枕流得古滥觞石置泉上激而曲引罍尊款识多三代时物几案髤漆皆狸文女手他帷幕器用不移而具风雨烟月之景花树禽鱼之美置酒召客评赏啸咏杂以弹棊格五射覆蹴踘木熙角抵之戏佳侠函光妙丽善舞自度曲倚箫和之则见以为仲子好饮酒近妇人其中未必有也而海内特达磊异之士争委贽仲子希识面乍见卑卑磬折巳而慷慨谈议自六籍诸史外天官医卜方药伎艺之书梵典道箓黄冶变化导引经伸之旨名山大川道里远近险夷方俗纤侈户口蕃耗土膏瘠所宜若数一二而别黑白所著书累百万言至老不辍笔舌足浮沉天下士而又长情有思亹亹不休春容大篇造次迫之可得也其行于世者应制玄言训藻感知昆明勾漏旧林诸集若干卷选明诗为国雅图山园为倡和集踰五十为知非历若干卷杨太史皇甫司勋称其宏富似司马子长才情似鲍明远又似孟襄阳韦苏州则见以为仲子文人内行或未醇备而浑庞朗爽不荆枳其腹先人之庐没于豪右劳心焦思数十年而复旧物为祠南林祀晋尚书右丞君叔而下割督亢田供伏腊事其兄提举公白首无虿芥六戚有疾病不讳依仲子为命里党窘者所需登来之也仲子配杨孺人有妇德母仪三子曰祖源祖河祖汉源有才名直史馆源子本与仲子同物立以为庶子而字之小同本以下诸孙十有五人仲子号九华又号啸林外史其取义大归不出丘中铭曰之生而之死之歌于斯哭于斯之死而之生之丰其碑缛其辞桑弧蓬矢四方载驰归来乎一丘若夫魂气则无不之。造化何常。海涸陵夷。一坏乎兹丘。畴累劫而无隳。有涯者生。无涯者知。不忘以待尽。后大而奉时。噫嘻 

　　【 长袖而舞多钱而贾公文兼此二善】 

　　○重修大龙兴寺碑 

　　叶向高 
　　葢闻圣人载起肇祯归五岳之城帝业克昌景福叶万灵之贶故剑投神冶上皇解佩于山灵梦绕赤蛇大佛开祥于长寿若夫丹陵瑞启三河白水嘉生九穗巍巍荡荡丕答成功郁郁葱葱独锺佳气凡以天开地辟通理于黄中虎踞龙蟠茂膺乎赤纪惟睠命而亨天心乃受图而酬神佑洪惟我　太祖高皇帝握天镜以通宝筏。回地轴而履金绳手提日月于迷方力拔乾坤于苦海诞灵纵睿苞囊函夏之光华接▲太祖如来是一非二 
　　统膺期揽结方舆之雄秀洎八弦靖谧四极和宁洞划石牛舍开白马爰从中都建大龙兴寺其地首诸夏以控天邑总环瀛而号日畿三天握钥于横襟八部画图于指掌仙台创构佛土宏开鹫华蜚翥凤之区虬钵下潜龙之境引太虚于玄键。远蒸万国之云烟。荡元气于丹楹。近簇二陵之风雨。葢功谐幽赞技殚绝羣山?耆阇藻函葢之容维极挟江山之助于乎休哉绀宇荐灵于谯亳玄房佐社于岐丰矣迨我　英宗睿皇帝辟紫极以登三弥恢骏业　孝宗敬皇帝继黄离而乘六丕鬯鸿恩睠龙象于炎昆涣綍纶于福地锦绣重披宝界云霞顿丽银庭葢念五凤七麟。会肇王基于旧迹。千秋万岁。或游魂梦于故乡。而物力方饶周泽维渥故能起雷霆于指顾回蛇蠖于腾飞芝楣桂栋。俄盈既烬之墟。龙变螺文。复见维新之象。何期胜地不常劫灰再焰祇树香沉于幻鸟率陀影散于空花四照枝残醉象搅藤萝之月三华叶烂毒蛇沈舍卫之城繇正嘉而来历八十余■〈礻冀〉则詹御史士讲曹郡守时聘李郡守骥千先后图之大殿甫成羣工未辑徒存丹艧何取藩垣又二十年而庭鞠茂草法熄残僧凡在顾瞻无不怆叹属今　皇之御宇缅先德以兴思祥遡姚墟。销支祁于洄水。礼隆原庙咨神鼎于淮濆。慎遴守土之臣肃布康岐之政时则有张郡守大孝从董兵使元学议再图之而郡丞马协别驾徐应麟蔡鸾周承绪司理赵弘道咸预经营郡丞实综其事谋佥同于羣策数更极于百年大开觉路于明幽共唱慈风于法俗笻鸠竹马。骛香阙以披华。玉纵珠缨。望鹦林而布地。繇是续往因于未断合大力于几成虹蜺通双殿以峥嵘。八龙忽涌。星日绚重廊而隐见。两鸽齐飞。鸳瓦促鱼鳞。增琼垣于下麓。鹤轩迭雁齿。敞笏室于中岩。葢将揭慧日以耀昏衢。亦复洒法云而清火宅。尔其星幢辉于羽仗鱼梵杂以嵩呼昙雯迎剑佩以凝华鬘彩结簪缨而图色跄跄阳马之曦。恍趋规地。戞戞风乌之呗。疑接中天则严威俨若朝廷悃款肃于辟士若夫庭俯乔松窗含远岫瓜剖华京之浩穰。蚪蹲汤沐之崇隆。喷薄阴阳之气。于重閟之年。而斐斐幂远。发挥川岳之精。于方通之候。而山?双山?双盈襟。则峰标欲界之仙都。天挺明神之窟宅。又若仰斗电之重华。拾天花于玉雨。挹紫云之异彩。竞界线于金铺赤字第一山入微尘而不灭瑶文无尽藏销劫石以靡穷又若瞻故里于新丰。恭承桑梓。俨翠华于初地。凄动松楸。阅　先帝之经营。忆创守维艰之会。缅仁王之启翼。追天人相与之符则投戈而栖意慈林　高祖所为寓神武于不杀也抚遗而游心丰芑　列圣所为寄无念于昭兹也呜呼庆锺长发则继明袭嘉而两卜之传□□神▲□起 
　　应远期则重熙累洽而百神之护弥周葢先天启钥默契玄扃后圣函灵阴符帝脉此诸君子所为临彼岸以褰裳悲化城而反袂报初祯于功德昭申命于圣神也繇斯以谭祝厘之典尚属具文。饬蛊之思犹然末事。岂与天掇屠耆之金。供伊兰之馔。恣鹿?王尾之逸风。披虎溪之胜韵同乎哉。至于玅度羣品尽出幽厄万感咸通一思必应则真如能事姑不论焉役举于万历三十八年岁在上章阉茂肇维初夏落以杪秋乃作铭曰 
　　干函万钥坤轴九维灵氛葱莞嘉祉葳蕤崇因効法上圣膺期日悬大觉天度群迷鳌柱斯标龙宫俶奠如鹫于山?耆如鹿于苑花雨环缨。彤云拂槛。日月法灯。风雷鱼梵。为我摩尼。斗极皇皇。为我祗园。楚甸章章。忍亦弗界。福亦弗堂。三吴维左。荆汝其阳。江流漫漫淮流溭溭孤山巉巉凤山翼翼是名渌池是名方石度亦非航卓亦非锡莲花窦墨。贝叶龙文。天与如大。佛与如尊。蒸蒸法力消我劫棼彤彤法宇食我德芬列圣有作爰清毁宅我　皇穆清默轸人厄二三力臣式我顜画奉宣睿谟还我赫赫神谋于新　讵曰力饶而酬国祯讵曰伟观而重国根以归帝力以洽帝心智炬不然。慈云不饰。其然非空。其饰非色。群力则共群心则式神武圣慈乃见天则 

　　【 镂心芥子之中织词贝叶之上纯是天工非关人巧】 

　　◆墓志铭一 

　　故封都水司主事豫轩翁墓志铭 
　　兵部武选员外郎赠太常少卿谥忠愍杨公继盛墓志铭 
　　明故奉训大夫代州知州边公合葬志铭 
　　梅山先生墓志铭 
　　封宜人亡妻左氏墓志铭 
　　封征仕郎中书舍人何公合葬墓志 

　　○故封都水司主事豫轩翁墓志铭 

　　罗玘 
　　封都水主事八十三翁号豫轩姓都氏讳印字维明姑苏阊门□濠人苏以地最天下以阊门阊门以南濠南濠以都尉诸氏都犹以节槩传　高庙初文信至能当妇翁殊死时代之生彦容作月楼濠上显名当时得尉氏妻之人谓连绵呼兆当有奇胤翁生异质天成目数行俱下十二三能赋诗鼓琴日陪诸老宿杖屦为适长遂酣饫超越大异度非支离陆沉莫救败然苦苏故吴会易声张曰吾以浅示之乃挟易诗礼三经从乡业举子者游幸一不利即诿曰难如是弃去去就里塾集群蒙训声律高门大姓争招致悔曰是谓畏影而逃日中可乎又谢去以医浮湛闾里或少露芒颖巳病如掇萌然旬日喧腾神之诡曰古方偶中耳阴自掷饵剂手掉詈曰乃几败吾事遇为道士说者过境喜乃便旋与周游讲说服食封炁支吾岁年至子穆登进士官都水貤封乞南得武库便养欣然来就曰吾今脱苏吾知免矣居二年以正德三年六月十八日卒配姚氏继朱氏俱赠安人穆穗▲踪迹甚奇视学苏者何如 
　　其子元翁次翁其孙祖龄其曾孙女二人谷源茹喆其壻卒之日穆当考先入　阙也穆归诹十二月扶葬县荐福山泣谓玘曰子知吾翁吾翁须子铭于乎玘忍辞知翁哉昔频道吴下人言翁居室极□窔邻并婚媾无一饭过途乞贷泉布尔日涌出至落莫不悔穆既用世差变易终以咈教愠之其泓涵□□□窒牢密及间为籕隶罨画暨诸小艺臻妍逞妙葢渗溜□□有不能尽秘者若占乩前知则又自负神数也是夏五月戊午晨兴卦之遇损之睽占曰立土颓渊三年暵其田二女号辕鬼车其前赤舌下然厥载用颠掷地呼穗曰吾其巳矣乎其速以吾木来六月大暑灼地不可耐得寝疾昏弗辨物药食咽入懵然巳卯日中忽作坐无苦也呼蜜孙以蜜进呼茗孙以茗进咽之如是不火食者七日甲申仆自苏来入报木至遂呼具盘盘具入浴浴毕喜曰快哉吾其蝉蜕巳目遂瞑岂道家者所谓蝉壳解者与所著三余赘笔卫生家宝存于家铭曰 
　　彼有风襮。其忧忧藏。此有潜伏。其忧忧章。亦各其志。君子考成。卒谓藏之者藏。 

　　【 超轶不群】 

　　○兵部武选员外郎赠太常少卿谥忠愍杨公继盛墓志铭 

　　徐阶 
　　公讳继盛字仲芳别号椒山忠愍者谥也　国朝之制。非大臣不得与于易名。公位下乃得谥者。今　皇帝御极。遡观化源。谓公死谏节甚伟。宜尊显以励士大夫。故奉　遗诏赠公太常寺少卿。荫子应尾为国子生而　特赐今谥。其义则取诸危身奉上。在国逢难云。初公举嘉靖丁未进士授南京吏部验封主事师事大司马苑雒韩公尽通其天文地理太乙壬奇▲起有体度 
　　兵阵之学名声重一时辛亥迁兵部车驾员外郎当是时大将军仇鸾骄然心惮虏欲利啖之以缓兵请与虏为马市有成议矣公上疏黜其不可者十辩其说之谬者五鸾因诋公挠边计惑众心　诏锦衣卫逮公置讯狱具贬狄道典史踰年擢知诸城寻迁南京户部主事又迁刑部员外郎调兵部之武选尝独居深念至夜分配张安人问其故公曰吾受　上恩思有以报耳安人曰严相国方用事此岂君直言时耶公不应而心自计欲报恩其道莫如去奸人使不复□为危言正色者有矣。未有慷慨激烈。赴再死而不顾者也。公始忤仇鸾。偶不死。奔走绝塞间。稍稍征用去讯系时无几痛苦之状宜犹在心目张安人所以语公与古牛衣之说亦何以异而公不惧不惑。卒直谏以殒其生此其视唐子方诸人且犹过之矧世碌碌者耶公死之岁刑部郎今藩参王君世贞为求救于嵩所厚嵩曰行卜之其子世蕃不可而其党鄢懋卿等亦相与争曰不杀某所谓养虎自贻患也故公竟死公死而地为震者累年其后给事中今中丞▲□ 
　　吴君时来刑部主事今中丞张君翀太仆卿董君传策相继论嵩嵩又将杀之奏上地忽震　先皇帝悟而止由此观之精诚之至天地且为之动矣嵩业巳仇公等。其必欲杀公不足怪彼党嵩者独何心哉夫其导嵩以杀公。恐遗患也。然公死七年。　先皇帝用御史今中丞邹君应龙言。罢嵩政逮世蕃。谪戍岭南。又二年御史今中丞林君润发世蕃逆状。　诏弃市。籍其家则夫所谓患者果可以计免否耶公死时应尾尚幼藩参君与其友吴君国伦徐君中行宗君臣倡诸缙绅经纪其后事兵部主事今中丞王君遴归公丧且以女婚其次子由是诸君者相继获罪而藩参家祸尤酷今十有二年公既受　恩恤于朝又以御史郝君杰请建祠保定赐额曰精忠诸君亦次第登用。而嵩之党。则尽巳斥逐。呜呼后之欲为君子小人者可以鉴矣公先世小兴州人洪武中有讳伯源者奉　诏从容城传四世至青青生赠兵部署员外郎富是为公考公生以正德丙子五月十七日年仅四十子二长即应尾次曰应箕皆张安人出昔岁甲辰公领乡荐卒业国学予时为祭酒奇公文因日进公为讲说经义与所以立身事君者公亦不鄙而听之故予与公相知深公死予悲之倍于众数谋于中丞王君视诸孤而日跂望于　恩恤之及去年幸闻末议然后所以悲君者获少纾万一焉　月　日应尾改葬公某山之原奉藩参君状来征铭予义不得辞也为摭公大节俾归而纳诸墓中若公居家之行狄道之政详具公所谓年谱及藩参君状铭曰万物禀气以为命。公生其中得厥正。位卑身仆益自奋。君恩必报以死殉。人心为愤地为震。岁星一终天乃定。羣奸澌灭　主明圣。易名建祠锡赠荫。　制词前后相辉映。嗟公一死重孰并。我铭揭之为世镜。 

　　【 鸿文卓笔可以慰忠魂于地下】 

　　○明故奉训大夫代州知州边公合葬志铭 

　　李梦阳 
　　奉训大夫代州知州边公既卒之四年是为正德甲戌而其子贡复按察副使提学于河南而奉其母董孺人者来居无何董孺人卒于是边子仰天大恸绝而苏曰吁天天乃使母不见贡举子邪巳而曰天天使章上而弗予遏也而母胡死于客所巳而边子果举一子而愤母之不及其子见也则益复大恸绝而苏曰吁天天乃独不使母百日延邪乃又靡使贡子举而及母存于是抱其子告之母名边羽云边子奉其母丧还将合之奉训公墓而诣李子再拜请曰于乎微子孰志微子孰铭于是李子再拜而受之曰于乎无边氏人其谓予文谀文曰边氏者故淮阴人也曰朝用者元末避乱走历城而赘历城王家称王朝用朝用生王一城一城生王文质文质有二子长曰安次曰宁宁生而异稍长扬言曰我边氏也呼我边宁曰大边氏必我后其官果至应天府治中乃治中罔金蓄书也辄倍金获之久之书万起万卷楼谓人曰吾子孙必有以文兴者治中生边节边节者奉训公也字时中号介庵奉训公生而更异英特即六七岁时见者业识其非常儿云董杰者历城豪也故善治中及见治中郎异则益敬治中思与婚一日治中大治酒会有董公边郎立偶傍董公董公抱之起坐膝上曰呼我舅边郎应声曰舅我呼汝甥边郎应声曰甥如是者三董公顾治中大笑满堂皆笑于是客尽起觞两公贺而交其襟割之盟两公复笑客各复笑醉乃罢散去奉训公年二十董公女归会治中亡厥金求焉治中母万太君者叱止之曰新妇贤不愈获金乎于是名新妇金而明年奉训公为学官子弟为学官子弟人谓必立取第顾久不第第也乃会试又不第于是可立第者久不第或竟不第也必曰边时中边时中云边公坎坷者复二十年始有代州之命而州故称多豪家罔时役公至州则偏召其长老而集之廷语之曰若民也奈何弗役于是布诚申约陈说分义言意恳怛诸长老无不感动泣下者自是无敢弗役公检狱簿囚伙以问吏吏曰此逋租者尔▲□笔处澹姿横逸 
　　曰胡不稍宽之吏曰脱则挈家亡矣边公慨然叹曰呼未孚而责之暴未期而逆其亡兹岂父母之道哉于是与囚期而释之使归巳而囚果如期至如是者三年代州大治会中官瑾用事天下以赂行公执古独不以赂行而忤中谒者巳又与御史者拗也坐是免官归人有咎公执者闻之董孺人董孺人大惊而密解边公曰斯时何时渠谓归不官若耶于是日治具佐边公与乡人醉游客至则瞿瞿手是办具然尚惴惴惧不当边意而边亦每加礼于孺人呼曰孺人孺人而其子贡则泣涕告我曰孺人事万太君敬如其夫事王宜人如事万太君王宜人者治中妻也兹亦其天性云贡又曰孺人俭稔不理于绮华往受封也有命服矣拜封不复服有时贡请服孺人笑曰孺人卑阶耳俟汝大封我则服之此虽其细小然巨者可推矣边公卒之年为正德辛未六月乙未距其生景泰庚午四月己卯得年六十二孺人卒于正德丁丑闰十二月壬申距其生景泰癸酉正月乙亥得年六十五初治中以子孤也取王宜人弟之子城子之孺人即弟城犹弟也城有妇孺人即又娣城妇犹娣也治中殁也城求去城有私畜孺人知之竟不发亦不以语边公后孺人病且死会城妇自历城来匍匐于终事孺人生二男子长贡也始官博士孺人封贡为给事终其父母历城太常丞其父母在代州荆州府父卒历城次曰赋夭无子一女子曰刘嫁而寡寻亦夭贡取柴氏继胡氏妾冯氏生羽者赋取赵氏边子谓李子曰贡以母卒之明年月日合母于奉训公墓墓在祖墓之次祖墓在历城东二里地曰莲渠墓皆枕离而趾坎铭曰 
　　谓天无知治中肇之允兹蹈兹谓天有知代州则厔华陨辉沕怀贞遽毕故材有众陨苞贵时达硕果之延褀至如掇孺人乃梦垂榴圞如生我所觎殁匪罔愉厥园有杨修阡实良五世爰利二魂妥是 

　　【 纪事之文以疏落为第一北地独擅其胜】 

　　○梅山先生墓志铭 

　　李梦阳 
　　嘉靖元年九月十五日梅山先生卒于汴邸李子闻之绕楹彷徨行曰前予造梅山。犹见之。谓病愈且起。今死邪昨之暮。其族子演仓皇来泣言买棺。事予犹疑之。乃今死邪于是趣驾往吊焉。门有悬纸。繐帷在堂。演也擗踊号于棺侧。李子返也。食弗甘。寝弗安也数日焉时自念曰梅山梅山梅山姓鲍氏名弼字以忠歙县人也年二十余与其兄鲍雄氏商于汴李氏识焉商二十年余矣无何数年不来李子问演鲍七奚不来也演曰父母兄三丧。曰丧举矣奚不来也曰七叔父四十四岁始有子。而侄也一耳。以是大系乎身家巳又问鲍七何为演曰理生饬行。训幼睦族。玩编修艺。课田省植。八者焉巳。其久也内孚而外化之是故乡人质平剖疑决谋丐益者必之焉故效良则芳标美规懿者必曰鲍梅山鲍梅山云正德十六年秋梅山子来李子见其体腴厚喜握其手曰梅山肥邪梅山笑曰吾能医曰更奚能曰能形家者流曰更奚能曰能诗李子乃大诧喜拳其背曰汝吴下阿蒙▲□眉欲□ 
　　耶别数年而能诗能医能形家者流李子有贵客邀梅山客故豪酒梅山亦豪酒深觞细杯。穷日落月。梅山醉。每据床放歌厥声悠扬而激烈巳大笑觞客。客亦大笑和歌醉欢李子则又拳其背曰久别汝汝能酒又善歌邪客初轻梅山。于是则大器重之。相结内明日造梅山邸款焉。汴人有贵客欲其欢于是多邀梅山梅山遂坐豪酒病损脾今年夏患疟李子往候之梅山起床坐曰弼疟幸愈第痰多耳然业处分诸件令演办酒食俟其起觞客别而还歙也先是梅山作忆子诗曰吾儿屈指一载别。他乡回首长相思。在抱两周知数日。携行三岁随歌诗。筵前与谁论宾主。膝上为我开须眉。情偏忆汝老更苦。中夜难禁回梦时。李子因说曰君病无苦念家梅山曰诺诺不数日而君葢棺矣嗟梅山梅山梅山又尝作灯花诗秋灯何太喜。一焰发三葩拟报明朝信应先此夜花重重辉绛玉。朵朵艳丹霞。爱尔真忘寐。闻蛩忽忆家。李子曰君诗佳顿如此梅山曰吾往与孙太白觞于吴门江上酣歌弄月冥心顿会孙时有绵疾吾医之立愈谚曰卢医不自医诚自医之黄岐鹊佗至今存可也嗟梅山梅山梅山叔牙后也其居歙也号棠樾鲍氏赵宋时有遇贼而父子争死者于是所居里号慈孝里云梅山父鲍珍也珍父文方文方父思齐珍号清逸高尚人也娶王氏生二子次者梅山梅山娶江氏生一男子二女子男曰若渭今六岁矣梅山生成化甲午某月日踰今嘉靖壬午得年四十九而其榇还也演实匍匐苦心以之还厥情犹子也以某年月日葬某山之兆铭曰 
　　崎□■〈山旋〉巇人谓非险渊洄澒洞犹谓之浅坦彼周行彼复而迷桃李何言下自成蹊鲍子胡不汝悲胡不汝思 

　　【 凄怆流连如柳线春风过者攀条而不忍别】 

　　○封宜人亡妻左氏墓志铭 

　　李梦阳 
　　左氏者李梦阳妻也左氏葢永新人曰仁宏者生泰州知州辅辅生宗人府仪宾梦麟而仪宾婚广武郡君成化乙未十月己丑生左氏于汴邸郡君者镇平恭靖王孙周定王第八子也左氏生十六年归李氏李氏者陕以西人也李子父曰奉直君奉直君为封丘温和王教授居汴而挈其子梦阳来初李子妁婚妁咸不之婚也曰教授微而贫及妁左氏仪宾则顾独喜入白其母并郡君氏母郡君乃亦咸不之婚也曰夫非李教授儿耶微而贫仪宾曰李氏子才竟婚李氏是时李子生十有九年矣明年为弘治辛亥左氏生子枝云踰年壬子李子举陕西乡试第一癸丑登进士第左氏从李子京师会姑舅连丧李子西于是从而西戊午李子拜户部主事居京师左氏复从京师巳从通州己未　孝宗皇帝上　圣慈仁寿太皇太后尊号封左氏安人给　敕命壬戌李子榷舟河西务左氏从河西务明年李子饷军西夏挈左氏还过汴是时仪宾母仪宾亡矣独郡君而左氏翟冠翠翘扬帔曳裾见焉其行于于也晳而颀瑱而流珠郡君喜巳而泣顾谓侍人曰向谓李生微而贫乃今若此矣因道仪宾语云云愈益泣而恸乙丑李子进户部员外郎会今　皇帝上　两宫尊号左氏进封宜人给　诰命两命咸美辞云明年丙寅为正德元年李子进郎中是年冬尚书洪洞韩公率百官弹宦官刘瑾等瑾以弹事出李手明年正月蓦逐李子夺其官于是左氏从李子还而潜大梁墟中己巳左氏儿有妇矣庚午瑾诛明年李子起江西按察司副使提学是年左氏有孙矣壬申李子迎左氏于江西左氏泝河行值椿舟破仅免入江过马当帆脚打僮人落江没及湖口风逆困崖下洄涡中舟突崖石时时向于是左氏怖欲死计系之登石免甲戌李子以与江御史构从理官于上饶而徙左氏星子会讹言贼过星子于是左氏自徙于浔阳是年李子官复罢道浔阳就左氏泝江入汉至于襄阳将居焉会秋积雨大水堤几溃左氏曰子不心大梁非患水耶夫襄汴奚殊矣且苏门箕颖之间可尽谓非丘壑地哉李子 
　　悟于是挈左氏归而左氏病踰年骨立死死之日正德丙子五月丁未年四十二矣翌日牲奠左死烹牲肠肠自团织文理阴阳状若流苏垂绥夹耳提襻在上李子观之哭愈恸曰呜呼神哉于是赋结肠之篇李子哭语人曰妻亡而予然后知吾妻也人曰何也李子曰往予学若官不问家事今事不问不举矣留宾酒食称宾至今不至矣即至弗称矣往予不见器处用之具今器弃掷弗收矣然又善碎损往酰酱盐豉弗乏也今不继旧矣鸡鸭羊豕时食今食弗时瘦▲语语惨痛如泣如诉 
　　矣妻在内无嘻嘻门予出即夜弗扃也门今扃内嘻嘻矣予往不识衣垢今不命之澣不澣矣缝剪描刺妻不假手不袭巧咸足师今无足师者矣然又假手人往予有古今之忾难友言而言之妻今入而无与言者故曰妻亡而予然后知吾妻也李子买大阳之山嘉靖某年月日葬左氏山下杉棺栢椁负坎抱离四山三水是山也钧州北三十里里曰东张南称杷里右嵩前颍左连具茨李子曰呜呼匪志曷彰匪铭曷藏志防虞铭永处矧吾妻矧又吾知吾妻于是志之而复铭之而刻之石铭曰 
　　坎而宫汝藏汝风亦既考终汝曰咈约而修伸妍而短屈惟屈与伸由人匪人绎而思之我心如焚乃竟汝分生虽汝分殁汝共坟万祀千秋孰短孰修汝乐斯丘 

　　【 寻常寄寓点次悉韵写至触目凄凉处虽非儿女情深能不魂伤魄动】 

　　○封征仕郎中书舍人何公合葬墓志 

　　李梦阳 
　　信阳何景明为中书舍人无何即致什归归逾年丧其父巳又丧母将葬伻来乞铭予拔涕曰余始与景明友葢日想见其父母乃今不及见矣志曰封征仕郎中书舍人何公者信阳州人也讳信字文实其先居罗田曾祖太山始徙信阳　高皇帝过信阳树二旗令曰为我军立红旗下。为民白旗下于是太山即立白旗下太山生海海生鉴阴阳典术鉴生何公何公少使气。大言任谋然数困鲜成事人不之奇也有卢翁者识之女以女语人曰吾甥三十当有闻是后有异人产其家公三十果辟为布政司承差见诸承差者污贱无藉也又率务裘马相高何公耻之独潜饬行捡诵书久之颇自表见而布政使吴节因窃怪之特使董大役事出其金公则立办顾又入其羡金请振贷所全活以万数吴公乃大喜以为贤引置心腹成化末关中大饥　诏发漕粟万石至卫口由河南发卒挽抵关当是时河南独南阳汝宁熟于是河南乃即发南阳汝宁卒万人将行何公闻之恚曰今关中米石不过直金一耳今奈何若是矣乃入言于吴公曰公诚权出帑金万使入关籴可遂得万石乃因令二郡曰能人出金一即罢若役仍给粟人一石二郡人知役且十倍费必踊跃人愿出金一而不肯受粟是公一举活关中之民弭二郡嗷嗷之口而省粟万石矣吴公曰善卒用其计何公于是有名河南然顾豪亢自负太监汪直至河南河南都御史以下震慑皆匍匐行上谒会直左右俾都御史札属括名▲具见□□ 
　　马都御史业巳诺然手战不能执笔汗簌簌下何公在旁曰都御史大臣不当烦吏事乃夺笔代都御史札其无严贵幸如此。其后为会宁渭源二驿丞又有抗监贡狮番武官及禽巨猾李氏事今皆不详第详其著者焉何公为人大段厉义气。不欲龊龊与世浮沉。或见尊官大人。有弗洁也。则退而唾骂之。而汪直过时按察使陈选见直独长揖不拜何公终身叹慕之曰陈按察真男子也何公故病足往在渭源病足会御史行县至县簿尉以下皆徒走奉舆马行辄数▲有执持且有体裁 
　　十里何公于是仰天窃叹曰嗟乎可以去矣遂即弃官归然贫无马骑有人资之车一乘马一匹乃始归而舍城西溪上即又日歌吟力田诵书郡人即无小人咸望风起敬公称先生不曰何驿丞也乃后何公以子景明封官乃何公不欲称其官称曰梅溪居士郡人即又称梅溪居士云先娶卢氏即前卢翁女卢翁有异术尝以策于石将军有功巳弃之亡归故不及于难继娶李氏其父山东人也寓罗山卢家故与卢翁往来善卢翁因窃知李氏女贤及卢氏死乃力主李氏女继卢氏曰产异人者此女也乃后二氏皆封孺人云卢氏生景韶累官东昌府通判卒景旸举人而李氏生景晖景明又生女适孟洋今为行人何公生某年月日卒某年月日年若干岁卢氏生某年月日卒某年月日年若干岁李氏与何公生同岁卒同月以某年月日合葬西山之麓 

　　【 摹其高姿阔视处不减周仆射精神足隐数人】 

　　明文霱卷之十四 

　　●明文霱卷之十五 

　　武林刘士鏻羽石父评选 

　　墓志铭二 
　　墓表 
　　墓揭 
　　行实 
　　述 

　　◆墓志铭二 

　　直隶赵州知州前工部都水司郎中李公墓志铭 
　　李解元墓铭 
　　都察院右佥都御史泽山张公墓志铭 
　　高君墓志铭 
　　明汪次公暨吴孺人合葬墓志铭 
　　明孟宜人墓志铭 
　　锦衣卫经历赠奉议大夫光禄寺少卿青霞沈公墓志铭 
　　少溪袁公墓志铭 
　　明茂才私谥文穆魏长公太易墓志铭 

　　○直隶赵州知州前工部都水司郎中李公墓志铭 

　　赵贞吉 
　　李君讳方至字如川家富顺县鳌溪之曲遂自号小鳌子上世有曰李溥德者自湖广公安县来迁子志聪孙继宗皆以曾孙本贵赠通议大夫礼部侍郎本之子文昌以荫补郡照磨而文昌之子讳凤登进士第为御史升陕西副使凤生君君生翰林修撰长春于是溥德下八叶皆簪绂而李氏大于富顺矣本官终资善大夫南礼部尚书事载县志宪副在台中久与考察庶官有声称人忌之不得为省寺随例出补补副使未久思释去君于时待试南宫矣事宪副与严孺人甚适其意慕白沙之学无从问之游太学知湛先生陈氏之巨子遂师事焉久若有得也一日跪请于宪副公曰儿欲卒业此学请罢去举业以成专一宪副公誓之曰吾不见汝进士目不瞑也毋再妄语君乃待试如初君与吾弟仲通同举相与讲学甚浃偕计必同予在史馆至必主予君美眉目髯须英秀望知为出群人也仲通尝谓予曰我与李君同行事巨细必经君手予忘为旅也然终数千里路未见其叱一仆终日谈笑讽咏意闲旷而事无不集观其才度任重之器也最后偕计乃庚戌岁正月与仲通宿天坛院中予访问之雪夜月晖酣酒高歌忽谓予曰今制二甲进士不得为科道岂文使然欤郎署官不得论劾岂才使然欤君为国史何不奏改其不便予戏谓之曰子今年试进士请卑之勿高论即得入▲君为国史必请罢此 
　　三等行取台谏风闻言事快其意亦甚易易乌用改制为哉共抚掌大笑二月果中选入三甲闻严孺人计去免丧授工部主事主事修京师外城躬版筑率军卒以勤闻榷杭税值岛倭乱商不至君计招绥完官课以廉闻事竣省亲曲事其志以孝闻于是擢本司郎中荐加从三品俸奉　敕理漕事驻高邮是岁海汛夷舸甚巨且伙环邮城肆掠不去旦夕城欲破君登陴誓士以死守矢石薄城上公■〈立乞〉立勿动夜购死士咍说夷长潜听撤近城民舍贼不得上气沮渐解去是役也淮海之间称忠勇矣夫君自和鲜哺饴割亲爱而来一敌临则弃身而不顾何其壮哉传曰战阵无勇非孝也。此君之所以为孝也乎。当是时吏部知李郎中之才也科道知李郎中任也缙绅游谈知李郎中奇也俄而大工起以李郎中为江浙徽三省采办使用其才其任其奇耳郎中曰郡县畴昔轻部官令不新其耳目恐未易驱策乃劾论采木官最怠玩者　天子方倚郎中得巨木见奏喜其能逮捕怠者笞治于是江淮大木凑然至矣君抗疏之力也▲□上起下 
　　然而吏部遂薄君以为露巳长矣科道遂怒君以为夺巳权矣缙绅游谈间亦有惑于浮讥以君为巳甚矣此何谓哉君事竣复　命而南论章至　上不直之君亦上章辨焉畧曰臣采木之使也臣所劾采木之有司也使臣不得木罪当死。有司采木怠。使臣职当劾。与科道何与。而谓夺其权乎。夫使臣劾一慢令有司　天子怒而逮治之威震山徼大木以集此天子鼓舞一世之权也科道官以为夺巳之权其权安在谁夺之乎臣闻人臣先国家之急而后其私交▲应上 
　　若臣之苦心勉从王事秪图集事不恤人怨宜为体国奉公者怜惜而培护之彼辈顾谓可杀可恶不逐之不巳也则其心事之凉于　主上而薄于公家亦可睹矣臣请自劾罢归田亩以息诸臣之怒而避其锋惟　陛下怜而赐许之　上慰留之于是郎署生气以为李君烈丈夫哉然吏部不喜也故久不调乃以外艰归数月以郎中为赵州知州云夫郎中称任使。　九重所知名也。顾八年倚署而不迁。偶为科道所怒。则一麾出守而恐后。非臣义之大舛也哉。论世▲又收又起 
　　者恬不知怪。斯三纲九法。无与任之者耳。君赴知州事越八月闻妻朱宜人卒于家遂自免罢归凿舍后洞居以习静君体肥误为洞湿伤遂病久益痿忽辞药叹曰本无有生乌用惜死吾病必不起急呼儿春来与之诀长春时读书中秘　上以予与殷尚书教之共目其西归浃旬而君卒己巳年闰六月望日寿六十一岁明年予亦谢事春尚在哀中春以书奉甘宪副状至曰先子墓门石待吾师之文吾师知先子之深状未备者幸收录之噫状备矣予识其大者耳状称公性度潇洒器宇凝静鳞甲中敛锋棱外削葆植祗检初终罔贰孝豫中宪则五十而慕忠祗　简书则百折不回展修公安之冢水木敦也收恤从祖之孤蒸尝缉也群四乳之晜而齐体之无我嫡也较六均之宅而损益之无我饶也又能婣睦族尚??推解靡遑交游待以举火者无筭其自奉则不厌藜?禾自大?居常葛巾野服惟　新皇建储恩阶朝列大夫仅一再曳金绯随笥之曰无炫山人装也噫君以孝静称。此孝静之称。所优为也。又称公治赵州曰赵当畿辅孔道嵬琐繁剧万之他郡公风剖讼狱水决簿书雷厉豪黠电掣奸慝老吏畏慑失俛仰民欣欣有古良称邻壤质成者争戴为青天矣郡有大石桥蘗税岁计千余缗往充私橐弗丽守藏也公曰叵哉今民苦诛求狱国驿置外更滋以里甲供亿不赀奈何弗捐以蘗抵乎乃檄当涂着为令日惟需郡井汲虽朿薪掬蔬必俸易纳匦以进官庖冲泊如田家居噫君以才廉称。此才廉之及。所优为也。嗟嗟以予论君才情志意使充其量则贾太傅范希文之流亚哉惜君时命不逢未能极其恢廓耳夫春也甚文有大志其终能酬其先人无惰之业乎春有弟属春与其妹一人嫁甘维梁皆同生母王氏也王母乃朱宜人择聘事鳌公以延其嗣宜人生一女耳嫁杜渐宜人极慈爱长春长春不知为王出鳌公重之故闻宜人没而罢其官兹同宂云铭曰鳌山青青鳌水平中有烈士千年坟呜呼南堙之气不灭名谁其引之在后昆 

　　【 玩其开阖起伏龈龈然井井然是大有间架文字】 

　　○李解元墓铭 【 名东儒云南剑川州人】 

　　杨慎 
　　呜呼李氏子吾眼中望士。昔也髫苍颖发驹齿千里宵肄八行下朝书罄百纸一日起荒徼两都齐英轨糟粕漉醇醪。菁华汰粃滓深湛汲古绠坚利劘往垒名者造物忌林风摧秀蘤鸿蜚垂其翼狼跋以疐尾兴山俄止篑。学海涓流汜。旅次溘朝露永诀期溓水颜回败丛兰。冉耕歌芣苡。司命钧播物。歼良兹何理。阖胡视其■〈穴上良下〉赍志竟巳矣刻诔慰营魄呜呼李氏子 

　　【 鹦鹉腊孔雀脯】 

　　○都察院右佥都御史泽山张公墓志铭 

　　茅坤 
　　佥都御史泽山张公病且革执予手而曰君为我书其墓呜呼若公者世之强干之才也天假之以年而迟之禄位以究其志庶几乎古之所谓戮力王室纲纪四方者而今且没而公之业止是耶公名濂字子清甫弱冠举浙江乡试第一巳而与予同登进士授刑部陕西司主事以能闻因推择为吏部当是时诸为吏部者所当进且绌天下之贤不肖之权归于执政者十之九而听吏部所自得为者十之一诸郎署不得不共为渰淟??阿涊以相浮湛间有守其职以抗者辄坐罪去而公之入吏部也既以能显声郎署闲执政者业巳器重之又适两执政者互相构其一败去公数画策关说执政者指故所嫉而欲击去之其人不肖也公听之矣贤也即前说之曰某故所忤门下者然颇窃时誉孰若姑置之而以显君侯之能容乎或指故所私而欲显擢之其人贤也公亦听之矣不肖也即又前说之曰某之骫法毁职也如此其所获▲如其面陈 
　　罪门下者甚矣而君侯复私之毋乃甚其忌而分故执政之谤且讪乎执政者往往颐解唯公指画间有不得即入以告于太宰出以私讽执政所故帷侍而亲信者故公独能反其权于吏部者十之九而姑以听执政者十之一公又力以抑奔竞振淹滞为职其按资未及而或援之者力虽才智亦摈之矣其按资巳踰而剌不及门者虽孤远亦亟之矣一要员缺众或私指曰某有力当不次补之矣巳而公所补者某葢蹇谔之士无他援者也一冗员缺众或私指曰某▲文亦有挽强之力 
　　员缺按故事当补某辈矣巳而公所补者某葢众所谓有力者也故公之典铨曹举贤任能进则以才获信于执政而退则不拂天下士大夫之望公亦数自喜后先郎署间而能以直举职者数十年以来一人而巳巳而公以能擢通政提督誊黄然公亦以能为世所构向所忤执政而进退之者人日以众怨日以深其所从中而巧击之者日以力会虏入寇公以守都城有声遂出公为佥都御史提督畿南北诸郡屯田事矣葢以使能为名而寔远之也未几公坐讪左迁公不就即拂衣归归则买山列亭榭种名花异卉又别穿池种五采玳瑁粉黛之鱼仰而啸俯而临流以自适多买名姬以恣歌舞当其秋深而蟋蟀时鸣也槛蟋蟀之善鬪者共诸名姬分席而博博而负者则携金冶樽罍上下山池间露零星稀未歇也士大夫或以规公公不顾呜呼古之贤智之士固有溺于酒。溺于奕。溺于丹砂冶化。至死不解。然要之彼或中有所负以自沉酣淋漓于其中。而世莫之识。故曰溺也者匿也。韩昌黎之所谓有托而迯焉者也。若公者无乃以才适当世。位不究忠。而遂以声伎踯躅自溺而终其身者欤。呜呼君子之得志而声施也则龙跃否则蠖屈而巳此其所以以道御命而进亦可退亦可也贾生迁长沙而为之赋鹏而亡昔人犹悲其志而惜其量也予于公能无仰天而欷歔流涕也乎按状公之先世家于汴宋高宗时扈跸入浙遂占籍仁和张氏族谱自仁和始十几传而为鹏鹏生绶绶生某号爱山即公父也鹏以来以赀甲郡中又能手诗书以教诸子孙而族以科第显者后先相望焉及公为吏部验封司主事赠父爱山公如其官母吴氏妻某氏并赠安人巳而爱山公加赠为稽勋司员外郎而两安人亦并晋为宜人宜人子男四曰某某女四适某某公之同祖兄按察使瀚弟武库郎中洽并以材行闻于世予故与公之兄弟为绾带交而公尤深方公之为吏部也尚书唐公龙亦谬以予能由仪制□□司勋公瞿然喜颇期两人功名相推挽巳而尚书坐事免予亦外徙而中或有并撼公者公笑曰吾不及与之同其进当亦与之同其退可也公之慷慨倜傥之气类若此呜呼予安得不哭公之恸而为之题其墓以复于公也乎公之没为辛酉七月二十五日享年五十明年某月日葬于某祖阡之原其铭曰公之始孕母辙异征梦日堕怀中夜有声占者布策兆曰腹鸣天或锡祉爰及后兴惟公之生山?岐嶷非常童龆掞赋蔚乎云翔年甫弱冠首举于乡文章之名遂倾四方巳而射策羽仪天池授官西署声擅一时谳狱诸疏公手勒之题名汉柱光溢庶司及改诠曹明扬攸职举淹振滞抑谗屏墨孤矫之士不以遗佚肘腋政府虽显亦击当是之时公为能臣誉望四驰媢亦及身会虏入犯燧属　帝闼挍士征兵杂沓鱼鳞公以纳言徙为右丞　天子玺书督屯幽恒名曰使能细柳列营籍之外补妬口朋兴公既左迁解组拂衣翱翔竢时公卿可跻岂公之抗一折不支黄鹄高翔矫矰靡使免官来归卧于中丘托盟范蠡比迹留侯睥睨一世耻屈贵游买山种花穿池引流名歌选赵艳舞征齐槛虫而鬪负者携罍枕星席月鸣葭扬丝客或劝仕羞以文□病既弥留执手引诀公掀予髯笑而不答左右若遗仅托书碣书之何以天地一噱 

　　【 写其诠曹时一段调停苦心笔舌互用通体亦杰爽无龌龊容】 

　　○高君墓志铭 

　　徐渭 
　　君讳升字进之其先江都人靖难师起五世祖观音保以从征转徙遂来居绍之紫金里始官百户后落秩总旗三传至贤有子五人其季名奉者娶谢氏生君与按察经历阳君为人如出冶剑少即露锋锷师参议胡公某某数睨以语人君时尚窭其伯父泰无子尝提千金产欲后君君谢去人奇之无何果以贾数致千金归则跽进其尊人恣所以既又泽其宗连若窭旧故必遍且岁袭了不见厌倦时于是自家至▲□道其胸中风雨鸣耶蚊龙吼耶 
　　燕齐数千里皆知高髯公孝友嗜义有古侠士风复善料有急辄投君益为营且费往往倾囊然至贵游或黠少年有所挟者欲出其一铢于匦不得也晚尤好结贤豪文士与磨切事一裁于义时召客把髯以谈切齿不平风雨飒飒集座中忠孝人遇灾祸辄揽仇思有以快以故客燕一旦跨驴度居庸驰保安把沈锦衣袂痛哭旅寓锦衣出匣中猫睛睒睒若果核意以酬旧逋君笑曰沈大夫□荏平清丰时当吾贾道寸步耳吾不入取金今投穷边万里雪没胫来取▲写得蒙□ 
　　金耶掷不顾去大抵君所为皆此类也君敏绝素解文理其交我也实以文乃终不请乞一事人怪之君曰辟诸山川挹其秀止耳何用采掇为及系君每入饷我必日夕而欷以出噫岂亦有痛哭保安意耶君殁之前三日其长子文明持君书来诀故今葬也诸子来告日曰今隆庆之壬申闰二月之廿有八日告所曰荻埠告铭曰先生幸铭之予以罪不可某君涕曰君志也予亦遂涕以铭铭曰驰雪塞哭霜臣掷狸睛眇蛈缗过我之日兮风伐木朴兮樕尔兮孰 

　　【 跌宕多风】 

　　○明汪次公暨吴孺人合葬墓志铭 

　　李攀龙 
　　次公生十四而无宠于父也有奴睚眦父怒而不言公辄奋白挺诟曰奴无礼于家大人罪当诛奴蒲伏受杖乃白罢之而里中壮之矣比居庭恶声不及犬马父疾为侍卧起浃旬辄瘳父乃大驩驩之日乃自燕代请盐筴客东海诸郡中而昆弟子姓十余辈亦□受贾从公公既饶弟姓亦各数倍然后报成于父□时东海诸郡部使者视盐筴必召公画便宜有司▲□得昂藏 
　　乃籍公为盐筴祭酒而浙东西皆知汪次公中贵人景之守浙也欲贿于贾而诬之法贾皆亡至括则独疏次公名谓吏此节侠得之勿问其余吏顾得守信公曰奈何以我杀季乃自诣吏景目而谁之公曰歙贾竖汪玄仪也旦夕以千金为寿不忍须臾贵人耳景曰吾闻守义不闻玄仪公曰字也此中善视贾竖故不名公出则实无千金念绐之重其祸即持劵贷郡帑千金太守梁公许诺会刘瑾败而景收公得完诸贾劳公公谢曰干支家言我生之辰适有天赦果然葢戊子六月六日也公年六十归自东海老焉曰安能白首刀锥为二子虏也吾所为修业而息之在此儿矣葢中丞公巳生者三年及举进士除黄岩令乃大喜曰孺子试为吏矣服驹以辕齿壮则良发韧雁行吾惧其泛驾巳嘉靖戊申八月二日卒年八十岁云吴孺人者歙之长林人以大父吴公予公而归公而吴公故客瓯括间孺人则劝公受贾吴公也公行孺人为治室中则室之南宗人疏属之产十余家家质于孺人孺人无弗应而又不责其子钱居数年▲入生辰亦奇 
　　诸宗人皆德之会有故转徙则十余家家属孺人矣公由是不问室中至家大政积着之理顾未尝不取裁孺人而往往片言定也初孺人与媵黄氏俱未有子有为使物之术者谓公父曰何公之先府君有客乎吴公也其谓府君曰我之帝所乞丈夫子畀吾孙既得请渡河而为执舆眇夫吴某所覆丈夫子仆舆下左乳中石伤吾因以石识之异日洗儿悬疣乃去又谓府君谢巳曰吾亦得请于汪氏之宗佑矣又为客答曰虽然必以吾所请者畀吾孙使先一月举之▲奇事 
　　公所请者畀媵黄氏也弘治甲子正月封君良彬生左乳悬疣悉与语合踰月黄氏乃生良植初吴公予次公孺人而诸母讥焉谓孺人曰田家儿乃大而门又安用持葳蕤钥如诸母为也葢吴公见次公冠田家冠无苛礼谓大而门矣言钥者示诸父之有深藏托扃鐍诸母佩组自爱雍容而巳而次公将不良于贾也后吴氏中废孺人徧存诸母而置其事云生七十有八年而卒为嘉靖甲辰五月五日也中丞公名道昆督部闽粤有平倭功仲曰道某邑诸生封君卜下佛堂兆吉以某岁月日葬公而孺人袝中丞公请余志焉余曰新安俗矜□。即同列才力相君。乃所至为盐筴祭酒。画便宜。至令中贵人疏名求之。称汪玄仪自诣吏。玩孰甚焉。太守救之不恡千金有所试其长非苟而巳也大哉修业而息之。贤人深谋于廊庙。论议朝廷其在中丞乎是何能白首刀锥为二子虏也孺人不责子钱以规室南之产。廉贾五之。俗之相靡虽女子亦奇胜邪至其与家大政决策片言亦其天性然也悬疣之祥。其应二世。来之以德矣。是为铭铭曰 
　　莫毁于势而身是尝之莫美于利而身是扬之见取于予业乃成。谋得于失政乃行。维道则偕其人孔怀言作之述以伉兹丘 

　　【 笔致蔚苍而嵯岈之骨更森森欲搏】 

　　○明孟宜人墓志铭 

　　李攀龙 
　　余葢自弱冠与许殿卿游狎知孟宜人贤宜人适殿卿七日而封君亡矣比殿卿在郡诸生中又数不第乃宜人力贫支惫甘荼习蓼备所不堪一无难色退言也殿卿尝卒业城南山中太宜人念之泣不能寐宜人劳之曰太宜人幸就寝矣夜如何其无乃孟母据机时耶彼方念子自苦也属长君复啼于襁间索殿卿甚急宜人诒之曰而父且至为而怀果饴啖汝何啼也且劳且饴达旦矣一日大匮太宜人中昃不能饭宜人乃捐一空篚出易粟上食太宜人如常食间宜人尝在蓐太宜人躬为糜至蓐所哺之未竟而泪下出语人曰安有人在蓐而日徒糜者宜人闻之怆然为翦中襦结托市数卯以为邻媪遗也其所曲事太宜人者类如此殿卿为诸生不能具衿■〈革华〉率宜人染缉疏■〈糹无〉成之不辨其非衣帛而曳革也殿卿守赵州有装橐将寘而去者宜人问焉曰某家金用为寿耳因叱之曰奴速负去断头矣其御仆从素谨严犯无不笞掠于庭者葢惮于殿卿焉后装橐家伏辠余实在邢州属郡推官郏李君听其狱廪廪于宜人矣无何殿卿调贵州之永宁万里太宜人宜人为若朝夕殿卿在侧者殿卿得以迁德王府右长史归凡三岁太宜人乃卒母子相存宜人力也殿卿长史德王府勘中官某氏子弟又有装橐将寘之而逸者珠珥直千金矣宜人遽曰安用此粪土加诸首岂以为有□吏未必有廉妇乎德王府虽里闬万里矣后殿卿市一珥示宜人宜人曰此大类某氏物何从致之哉然治家人生产其稍入皆手自簿计缗筴衡量焉太宜人每取卮酒饷令立尽之矣癸亥殿卿补周王府长史以宜人从明年宜人还济南尚犹时时傅敕诸婢妾不绝即诸婢妾无不人人若宜人在邸中也还济南者三年封宜人封宜人若干月而卒隆庆戊辰七月三十日也距生正德某年月日凡五十有八岁云子男一人即复郡诸生娶德府仪卫副薛来女女二人一适进士于鲸一适邑诸生李应聘孙男二人宗周娶保定府知府陈輖孙女朝周未聘女五人一适太学生史本子史某一适前进士宜兴县知县谷继宗孙谷某余未聘殿卿名邦才周府左长史阶朝列大夫宜人郡之德平人父名某母某氏卜某月日葬于某山祖兆云志曰余葢自弱冠与殿卿游狎知孟宜人贤矣奈何宜人之于里闬见谓自徤也夫自徤之誉实近于悍奈何里闬之于宜人见谓自徤也夫力贫支惫。甘荼习蓼。备所不堪。一无难色退言。宜人信自徤。困于捐篚翦结。而不变于装橐千金。即不变于装橐千金。而家人稍入簿计缗筴。百不失一。宜人信自徤。惮于殿卿。诸婢妾人人如在其邸中者。▲□发□采可作史断 
　　宜人信自徤。然而太宜人临新妇亦巳庄矣。至哺糜蓐所而卮酒饷之。殿卿礼宜人如宾及其馆于甥于髧髦而脱然无疑于爱子。又何可谓自徤也。大谊章章而誉近于悍。又奈里闬何。殿卿自状宜人振腕于苏季子朱买臣之取绝于其妻也德宜人深矣然自二子之妻无似耳安有匍匐乞怜后车命载而能粪土千金叱装橐惟恐其污巳哉何以有功于廉吏也不知其妇。视其夫矣。何里闬之未有以槩于殿卿哉。语曰弓强于弥。衣韧于里。此殿卿之所由腹悲也。是为铭铭曰欲妇视图视其夫欲妻视孚视其夫大谊用章此焉攸藏 

　　【 因于斧斤之工舒其文采之好景象灿而在目】 

　　○锦衣卫经历赠奉议大夫光禄寺少卿青霞沈公墓志铭 

　　王世贞 
　　当　先皇帝己酉庚戌间余守尚书刑部郎而沈公繇清丰令入为锦衣卫经历数从故尚宝丞张逊业饮沈公少饮辄醉醉则击缶呜呜诵出师二表赤壁赋巳慷慨曼声长啸泣数行下余私心慕异之而亡何虏阑入塞都门不启　天子坐西斋宫忧之亡所出会虏获我中贵人为谩书附以进曰予我币通贡即解围不者岁一髠而郭时华亭公领太宗伯要诸大臣以御朝请而　天子下其书大宗伯会文武郡臣计即予贡弗予孰便甫就计国子司业赵先生贞吉曰虏所谓贡者也耶彼傅城而军我城下盟耳窃以为　天下御奉天门出内帑饷士醳言者旌功臣虏固当自退而简讨毛先生起嗫嚅言吾姑宽虏以予贡而出之而后议守便赵先生廷叱之争之坚而沈公复为申赵理刺刺不休太宰夏公怪而问曰若何小吏也沈公目摄之曰大吏噤弗言故小吏言胡怪也且不曰主辱臣死耶。太宰意不自得罢而华亭公持众议上竟弗予贡次日　天子出视朝有所诛进矣当是时沈公气甚壮欲力吞虏几得以身当一面毕见其长乃上疏言请以万骑护陵寝。万骑防通州饷。而合勤王之师十余万。鼓而薄其惰归。必大胜。报闻罢葢是时相严嵩独贵幸用事数寝抑边事不以报而见事急则若为开言路有所诛进者将帅当事臣迫诛益入贿居间嵩以免而其进有时贿贿价暴起言者日以益嵩日以重于是沈公饮张丞所泣而叹曰诗不云乎歙歙訿訿亦孔之哀谋之其臧则具是违谋之不臧则具是依巳矣亡所信吾谋矣吾即不死而苞苴日蝇然过我而集于西第何也且夫社稷何赖焉乃抗疏言相嵩父子翼虎鼠社悞国大计请僇之以谢天下太宰阿私无所异同宜从坐诏以公昔岁哗哗亡人臣礼今复诬诋大臣自为名廷榜之数十谪田塞外而先是赵先生亦坐他法谪斥矣沈公当田保安仓卒寄妻子广柳车未有舍而保安贾某者傍睨公曰公非上书请诛严氏人耶揖之入徙家而家沈公公始有居矣里长老问知沈公状▲真男子 
　　咸大喜助薪粲而遣其子弟来从学公稍与语忠义大节则又大喜而塞外人戆争为公詈相嵩以快公公亦大喜日相与詈嵩父子以为常至为偶人三象唐相林甫宋相桧及相嵩而射之语稍稍闻嵩父子衔之切骨思有以报公而侍郎杨顺来总督顺故嵩客也前大帅某业以选愞避虏俟其解则纵吏士取死人首甚者夜徼避兵人僇之以为功沈公廉得其首主名贻书诮之前大帅恚既得代即以属顺曰是故挠乃公事者丁巳虏大入破应州堡四十余顺见▲□则射之鬼何能不□ 
　　以为失事当坐益纵吏士杀僇避兵人上首功以自解而公复廉得其状贻书诮顺语加峻且赋诗及乐府者二或谓公迁人非有言责毋为尔公怒曰吾向者岂亦有言责耶若视眼在否而欲盲我夫杀人而欺其君以要赏吾誓不与共天顺闻益恚以其私人经历金绍鲁指挥罗铠走嵩子世蕃所曰是夫也结死士击剑习射将以间而取若父子世蕃曰吾固知之即以属巡按御史李凤毛凤毛谬为谢曰有之窃阴巳解散其党矣凤毛得代归迁为光禄少卿而御史路楷来楷又嵩客也世蕃为酒寿楷而使谓顺曰幸为我除吾疡事成大者侯小者卿顺则与楷合筴捕诸白莲教通虏者窜公名籍中以谋叛闻而前大帅时理兵部无异取中旨僇公籍其家而与顺一子锦衣千户楷候迁五品卿寺顺犹怏怏曰丞相负我薄我赏犹有所不足乎谋之楷取公二子杖杀之而移檄越逮公长子诸生襄至则日掠治困急且死会□事中吴君时来上疏论顺楷悞国大罪　上怒相嵩不及为之地急下缇骑捕治顺楷而襄得释居久之相嵩败世蕃磔死御史维新复论顺罪而微为襄理还其诸生今　皇帝初诏褒言事者沈公冤始大白赠光禄少卿赠祭录一子太学襄用诸生久次膺贡上春官伏阙上书极言都督顺巡按楷杀人奸党状而给事时亮瓒相继以封事请诏可捕顺楷司寇狱论抵罪始沈公少而读书有异质从故王伯安先生游先生一再与语即奇之曰生千里才也辛卯举乡试又七年成进士为溧阳令其治以搏凿豪强卫亦子为急用伉倨忤御史得调荏平以父忧归服除补清丰令愈自刻苦有惠爱声故锦衣帅陆炳闻而贤之请吏部得公为经历至则与均礼不敢以分加公公愈益发舒尝从世蕃酒所世蕃虐所狎客给事饮非其任强灌之公即以灌世蕃曰吾代客酬也当虏掠近郊时都门闭公急谓陆公勿闭门闭门予敌民矣陆公为言于　上而许之所入男女以巨万计公既谪保安而属岁大侵倾橐装作粥粥饥者收百里内骸买地而瘗之其人率相与为祠生祀公公于诗文援笔立就奇丽甚而不能尽削其牢慅愤激之▲□人 
　　气往往多楚声竟以是获祸其传者十不能一二人读而怜之沈公讳炼字纯甫别号青霞山人其死以丁巳之十月十七日距其生丁卯得年五十有一父处士公璧母俞夫人娶于徐有丈夫子四长即襄次衮次褒即死于公难者也最少子袠以穉免襄既白报公仇推太学恩袠而身之金陵谒吴君表其墓巳复之吴兴谒不佞某志而铭之以慰公呜呼公有子矣铭曰 
　　为国击嵩。不胜公徙。为嵩击公。胜而公死公死不死神烨烨者。亿百千祀。呜呼嵩乎。蕃乎。顺乎。楷乎死而死矣 

　　【 猎猎寒霜之笔每读一过须髯怒张】 

　　○少溪袁公墓志铭 

　　袁宏道 
　　叔少溪公讳士玉与余父封公同出王父左溪公而母别七岁失冢母丘母于封公母余大家弱好弄挟瓦注走里闬酒后耳热出所弹雀炙之遍啖诸年少王父爱怜之不之禁十五岁孤封公止长一岁任家政而公嬉狭如故性癖马厩中皆良驹悬高赀不肯售不致远但日驰湖莽间风鬃雾鬣望若龙种观其蹴踏囓脊骄嘶鼻语以为快未鸡鸣辄起栉??术衣冠而立庭中命臧获牵驹出燃松而照之视其饥饱刍抺而后放晚则从山头望归尘掀齿而笑为人魁硕长悍壮饮食日携揪罫偏提五木挟诸客走马双田孟溪间剧饮彻昼夜四十年如一日未尝一刻奔走公私作人间劳薪事也公生于嘉靖甲辰享年六十子四人孙十一人以癸卯十一月二十日附葬凤山之原分丘姑之鬣而封之左则先王父与余大姑也将终以铭属余侄宏道乃搦管歔而为之铭 
　　铭曰支公神俊武子马语癖则癖矣犹胜孙子荆之嗜黔技 

　　【 武子马癖阿活笔端】 

　　○明茂才私谥文穆魏长公太易墓志铭 

　　锺惺 
　　魏长公生与余齐年为　今上甲戌岁卒之岁则今年戊甲余丧长男肆夏之秋也长公未死前数日手差次其所为诗窜改几十二三属纩之夕犹呼笔涂乙数字而后绝为一纸书遗其尊人荣期公曰必锺子也志我墓者状则谭子可传则竟陵谭子可志称明茂才魏长公太易者长公所自题文穆则其友私谥之余惟长公幼清蚤誉高才奇骨为一时闻人年二十四始得称诸生称诸生十年精其业未尝施眉目于诸生间又必夺其诸生而后使之得死则诸生之能虐长公而长公之雠之必矣差得志于诗志长公墓者宜曰明诗人魏长公太易墓自题不当若是或以为乱命余思长公命无乱者何独乱于所自题自题云云者明其为太易而获此称以死长公葢自嘲自伤云尔于是因之为魏长公太易墓志志曰长公姓魏氏京山着姓名象先字太易父荣期讳某母唐孺人先世祖政生敬敬生鹰封文林郎鹰生某以进士为西安令荣期公其中子也公之官西安以中子及其妇从长公生西安邸有异征西安公固奇之掌弄膝语知为俊物稍长就外传目所过书十行辄了手所弄文三又必就出应童子试文经奇李太史本宁见而异焉异日当以文鸣世一时承响传写而君其时隐然有自为一太易意雅不尽欲以齿牙累先达而余时亦以童子出应有司试闻京山有魏家郎君者藉藉若是欲一观其曲折能否未有间也其年君以母唐孺人丧罢试越数岁丁酉余为诸生倦矣而君尚自如然其文畜日富。力日厚。□日益老。陆大史敬承西安公故雅游也读其文大喜以为有祖之风移书薛观察此子贤者廉吏子孙而楚督学熊公亦自知君乃辟茂才移置郡学久之与其邑王谢谭为黄玉社工苦为诸生业兼称诗倾其邑中忌者思有以中之己亥流言起饮章蜚语口听耳传一夕而徧欲胁以众怒为危祸且败其名葢从古庸劣险人。中功臣必以反。中文士必以口业与无行。以为竭泽之渔。久之成习而其语毒秽相半多不可闻听者亦且倦久之论定明年其同社生试于有司皆高等忌者以前事漫漫无纤介损反用以起其名计益诎而君试独不前明年余与君以诸生入郡郡试同舍乃得与君论诗诗次及明诗余卒然曰明诗无真初盛而有真中晚真宋元又曰近日尸祝济南诸公亲尽且祧稍能自出语辄诧其险自我作祖前古所无而不知巳为中晚人道破由其眼中见大历前语多长庆后语少忘其偶合以为独创然其人实可与言诗。君绝叹以为奇快其后各罢去而诗时时相示癸卯君辟应楚乡试罢归益墨墨不自得而恒快于诗君秀嬴不胜衣至其吟诵寒暑昼夜不倦初年法峻格严。其于汉魏六朝三唐语。各肖其神。各不相借。晚益颠倒淋漓。老放昌披。无不如意。往往自托于长庆。世或指长庆为太易。不知其用穉为老。用险为稳。用凡为奇。用乱为整。要以不必为我式。而能为我用。而太易亦自厌今之为伪初盛者。思易以真中晚。用杂霸治之。聊以矫俗玩世。逋其垒磈之气。横佚之才。真率潇散之趣。要其顿挫沉郁。居然自有一太易。世自觌面遇之。而转盻失之。戊申春余与谭友夏过京山读君诗诧其境地如此似有晚年意各相惊叹罢去忽太易得嬴疾学使者檄征郡邑诸生趣入试人或劝君姑病免需后举而君自念齿至矣恶以病不能应试伤尊人心舆疾就道试日委顿作字不中程文亦愦焉自放主者守文竟用下考放其诸生事闻远近大骇而同社虑其病忧之甚余乃手削牍奏记主者多不载书奏不报君亦病无意复为诸生归作七言律二十章自广曰六等吟悲愤谑浪嬉笑痛哭共面而呈同口而出□崎怪谲有温李舌桥汗下所不敢道者今秘不传而病日进不衰竟不起欲作临终诗不能索少弟孙雪居一画扇为殉君少负绝才绝情世多以文士薄习意之而妬者计谓被以挑达轻狂之名沼饰相类无征而信不邮而传是以有巳亥事而君实清谨深淳至性孝友事继母田二十年得其欢获亲信友无间言□翼二弟过于父师羣居独处口不及俗朋辈语□凌杂及人臧否正色止之初余度前口语语事或自招屡以此墨试太易不能得平生取予廉无杂交雅重识检予见太易手定。稿本人间酬赠非其人辄被汰或遂削其诗亦以此取怨而太易有重名足以怵利齿儿不敢动总之世不能分太易才而不能不欲分其名不能重太易才而不能不借其名者以为重以故世之妬太易与慕太易者不必皆以其才而皆以其名太易两娶妇辄死甲午娶于谭即郡丞完女戊戌卒有女一人聘谭君如丝子结谭君即状太易者郡丞长男也己亥娶于田丁未卒有子一人名绳生未聘君卒戊申某月日距其生甲戌某月日年三十四耳人惜太易年不能展其才。才不能展于用。余以为天假太易年。其所失职于世者。必不能减于三十四年以前。而无诸生累。差独闲。即所得志于诗者。不能遽有加于三十四年以前。而得壹意为诗。差独富闲即享诗福富即专诗名是区区者而竟亦夺之。造化亦太啬哉。锺子曰天生异才不有奇福必有奇穷陈余遗秦将章邯书历数秦功臣之死曰功多秦不能尽封故以法诛之人主处功臣与造化处文士其术不异太易所处之境地。时事。无非专设预待以穷太易者。仅得志于诗。乃其轻薄之名。所本无者。或以其诗兴。而内行修洁。作人之实。不媿古人者。或反以诗掩非独诸生能虐大易诗亦能虐太易矣闻太易死悔不当习诸生业。而竟称诸生名以死。志独苦矣。荣期公以某年月日葬太易某所袝两妇间余姑因太易所自题云云者为魏长公太易墓志至所称明诗人魏长公太易之墓数字似当题其墓道有同社二三子在也或云太易自题实为明遗文太易魏长公之柩家人矫太易命为今称云铭曰生失职于诸生。而得志于诗。女有以自乐也。没不称诗名而名诸生。女有以自托也。予手后子存。子手先我朽。死而后死者志子墓。后死者之墓之志。乌知夫谁手。呜呼后死而虑速朽。死而有以不朽也。之二者孰先孰后。孰不久孰久哉。 

　　【 清光巉画而磊砢突兀之况呼之欲出】 

　　◆墓表 

　　孙少卿墓表 
　　张毅斋先生墓表 
　　刘处士墓表 
　　明承直郎刑部山西司主事梁公实墓表 
　　汪禹乂征君墓表 

　　○孙少卿墓表 

　　崔铣 
　　正德六年蜀盗寇汉中略汉阳中间道也都御史蓝公章集省台议略阳知县严顺懦扶风知县孙玺毅而多知可使遂檄玺往城略阳扶风君既至略阳将下令顺耻之教邑人赂扶风君金求勿城扶风君不听日周行相地势布民筑之期一月成城未届期蜀盗卒至城三面成东门观堵始立城中兵适调他所严顺曰城必不可守巳曷亡扶风君又不听顺故令也城中人闻之哗欲亡扶风君抽佩刀斫坐几曰敢言亡者如几乃尽出城中弓矢刀令士贾舆隶人持之登城礌石积城上如阜水沃毡披之障矢小甲总十人总甲统五十人总甲五十人官与士统之曰令尔守南城曰簿守北城曰典史尔守西城曰东城未坚惟予守曰尔士尔甲贼如陷城戮尔父子妻尔女火尔室伤尔畜尔宁勿伤心义生勇勇则无敌曰凡我官存亡视城民胡可弃天子命吏勿奔曰尔士尔甲昼传食夜张火鸣析尔甲执予扇传命断者刑舟为令发箧上舟获之割舟人耳鼻以狥阅三日贼弗▲□卒中久第如此 
　　克攻欲去会贼执告急人杀之发公移知城中窘悉贼众环攻之攻东城自辰至晡不下有健贼戴木案趋城下礌石下破脑而死巳而顺奔贼陷南城入执扶风君扶风君骂贼贼脔杀之七月十四日也贼大掠三日去顺渡江还牍报曰与扶风知县同奔而溺水荡扶风知县尸都御史怒责求尸棘顺大窘与簿谋取江滨一尸棺之还其乡其兄弟暨子暨族人启视之多髯而硕体非扶风君也乃走京师投匦辩事下御史王廷相治乃得实奏上制赠光禄少卿赐祭荫子绍卿为国子生于呼顺非宿憾君惟耻其无能语曰忮心惨于戈小忿必败大谋扶风君死信烈矣汉中非荒裔也犹待辩而核否则上下罔于顺而不知自蜀盗起至扶风君死时巳数年是时蓟盗寇中城桃源盗寇江西虏数入边值世久平文臣短于谋武臣短于勇长吏习于奔初枣强陷民于城下得尸肘系县印知为令段豸也朝廷创闻死事者嘉之赠太仆少卿荫子为锦衣百户世袭巳而予所闻上蔡令霍恩西平令王佐裕倅郁采与扶风君事甚伟夫迫而死。偶而死。畏而死。激亢而死。彼犹有驱之也。志定矣功修于素节坚于危而安真丈夫哉扶风君字廷信山西代州人明春秋深慕荀息之为人少举于乡初令诸城再令扶风有治绩死时年四十七其兄璒弟珂从子太史绍先绍祖子卿具衣冠招魂葬于代州东门外 

　　【 睢阳之血长山之舌凛凛犹有生气】 

　　○张毅斋先生墓表 

　　王慎中 
　　议国之大事。而处其祸之必至。幸则其议行而国享于安。而其处之也为不中之言。不幸则事及于祸。而其言中。蒙国之大难。而矢其身之必捐。幸则其难济而身获其利。而其矢之也。为不践之盟。不幸则身及于难。而其盟践。前识足以决议而节不副。奇节足以殉身而议不豫。此力之不可两能者也。有两能者矣。职及于议而不当蒙难之役则思复济以死而无由。身从于难而不在揆议之列则欲先关其忠而不得。此又其事之不必兼尽者也。若夫始及于议。卒蒙其难。至于言中而盟践。其亦仕者之不幸矣。以其不为徒死。而可以有传于世。则人犹将幸之。仕于人国者。至以此幸其传。亦可悲夫。其人虽幸而其国有大不幸而死者。以其自不幸为人幸之。死者有知。决不以人之幸自幸矣。身之不幸而大幸在国。卓然効死之节。独以国完君复。而揜其名。使人不得以其传幸之于不幸之中。宜若又不幸焉。惟其大幸之有所存。死者之心。宜不以为不幸也。正统己巳岁值也先犯塞▲千回百折卒归雄浑 
　　权珰王振实倡亲往之计以误庙谋　车驾戒发备百官以从而刑部之属以主事张公塘应诏公首率同曹具疏极陈万乘不可轻动而深斥近奸献计之非其言甚危卒不见省则慷慨从行不处家事而去家人固问曰君出与出君入与入何问焉师次居庸时仓卒出师士无宿备而纪律犹不整公策其必败三疏请还跸为权珰所沮不报及土木而难作　车驾蒙尘公本誓不独入遂死之巳而犬羊悔祸化逆为顺羣执羁绁御衔橜奉　车驾还都鸾铃不爽节鋈靷无脱者而国势尊巩曾靡障陴戍垒之隳葢国之大幸也嗟夫公始议见沮。而后六师轻出。师巳出而再议见沮。而后轻入胡地。方事之未然。其虑审而忧深。而言诎于不省。使晋臣庆郑怀违谏废卜之怨。且快于君止以实其言。而公之在仕黾勉职业。守洁而行高。仕十三年犹为主事。而高官厚禄以宠于朝者何限。使卫之士大夫当之。必有使鹤之诟。公独践必死之盟。毕其身以殉所事之重。不为苟遁以求全。于呼可谓烈矣。然亦何其不幸也。以彼其烈而人之幸公而传之者。当与庾珉王隽辛宾李若水同其传。然今之讲慕公者。自不得以与四人者同谈。而他日之记者。亦不当与四人者同书。则以国完君复。列其事无所当。而名因为之揜也。公之存不为晋臣卫人之诟。而一意于国死而不泯。诚知国完君复。方且慊其期于安国之本怀。与存君之初志。乌以名不得列于昔之死君者之间。为不幸哉。噫此公之心也公没□年慎中始从公之族孙（鄮）[茂慈奉二邑之交地名]西君谦得闻其事相与□歔慨叹思见其烈而余又有感也予尝好观国朝故事窃窥　英庙实录载扈从死事之臣巳遗公名所谓事烈而其名揜为不得与昔之死君者同书耳其事固当书也孰知其身死而事不在巳不得左史氏记则其名殆将没矣此吾党之所宜图也于是张君出故都宪王节斋公小传以示予曰传以藏之家墓上有石不可以不识也葢公没既久而其子抚州推官圭始敛衣冠而葬焉浊墨形魄公既决弃不复顾怀齿发骼胔化为朔邮之惊尘以从飘风其混于沙砾委蔓草而啖乌鸢皆非公所恨惜其魂气之清英昭爽。必且飞扬凄怆。睠故都而栖旧里。附衣冠之洁庄。而常遨游于鄮山甬水之侧。则亦何以异于全归而深藏于此。年运而往。木拱且抱。茑葛施石而狐兔穴室。牧竖樵子顽懵不灵。将有箕踞嘷跳于其上而睨草木以为薪槱之资。胡以严往烈而象幽光。宁独其家孙子之感且愧而巳。惟刻词于石以表于其□。庶其免夫。予谓公之魂气既常栖游于兹阡。土魍木夔。犹知呵庇崇护而不敢狎。而永免于冈（陁）[池崩也]石（泐）[勒觧散也]之患。然以其烈如此。而事巳不在史氏记。才及百年而昧陋如慎中者。非张君以告则莫由闻。而藏衣冠之域。又当绝去城廓。在辽墟深莽之间。乡里后生与四方之游客。有讲古尚友之好者入其境登其山而不知有斯人之墓。忽焉过之而不致其肃。则无以告之者之罪也至于时移事改此石幸不颠踣或不幸而仆犹不为风霜之所剥蚀访古之士或得之于蒙荟蔽翳之中模而传之复出于人间虽史氏所不记而一旦震耀諠诧播为奇闻异迹卒可以补其遗而终以不没于后则吾党之所图庶不为无益于是为▲读此则知公文关系匪小 
　　撮其事而论其意书以授鄮西君使归刻焉而表于其墓 

　　【 笔涌江山气文骄风雨神○先生文无不雷轰电掣而此更如长虹亘天无远不覩文章大观应推第一手】 

　　○刘处士墓表 

　　李攀龙 
　　处士名绍基其先崇阳之南谷人五世曰荣四者始亡命宜春荣四生祖才复如崇阳居祖才生仲文仲文生宜黄生吉吉生铎处士其第五子也处士诸兄皆用赀为县功曹处士日趋县诸兄装赍之矣尝为伯护家官游蜀中乃归不持蜀中一钱而谓伯彼且谓绍基廉吏弟诵义岂有穷时何更为治装中金令越境尽也即令不与伯俱而往。他所缓急。又谁恃乎。处士尝侍疾于父铎所父铎所非处士侍不说也父患苦嗌不能喘息饮食下辄出不留其在诊籍中诸医药试多不验者处士则从人受禁方胾玄猿啖之病旋巳也崇阳故无猿乃处士走索猿自祷三日不得猿刲肤进矣即三日得猿南谷去县可十里所处士尝夜为父往谒医道遇雨河涨即冯河水且灭顶至乃大木从上流来处士率用济河矣母李且衰恃粥耳一岁中往来诸子家率不再三过独谓处士乃数见愈益鲜使母嗜食不为爱儿所不恤久慁儿为也处士为人在儒侠之间里中少年多时时窃籍其名以行某欲攘其邻善田即诈为邻人劵而行钱处士家愿得季布一诺处士怫然曰汝不亦豪乃以我为即令我署名其间我遂直汝哉其先胼胝辟草莱且溉且粪沾沾曰瓯寠拓之不余穑力积劳至膏沃旅亚痔钱镈计候出俶载如趋仕宦所翘首望纳稼期不□□堰苗起妇子时时行馌田畔往来见土壤愉悦无不视若绮锦惜若肌膂俛有拾仰有□自禳世世勿离农亩也一旦挟伪劵数其齿责收之当令彼负其耒耜安从适乎先是妪某亦有田十亩所属▲笔端绣□如覩□□□ 
　　豪亦欲辟睨有之及知处士所急者此妪也无取也乃妪则持劵来遗处士又谢不受矣处士夙昔好堪舆家向从蜀中来唯一相冡书肘后耳葢自食伎术行道间千里传糈实不持一钱处士取胡母生子缙女为程伯骥妻缙子景韶与余同进士余为郎复与同舍比部中自言巳三男子矣余谓处士毋论与里闾浮沉。即能趋人之急而脱于阨苦。排难解纷。各厌其意。使邑中豪相高矣。匹妇赂遗。不忍以其身为沟壑。恐彼以我为非人也。得父母而事。与不得于父母。孰愉快哉。 

　　【 既非秾抹又非淡妆闲中着意空中着色是为神品】 

　　○明承直郎刑部山西司主事梁公实墓表 

　　王世贞 
　　公实为诸生即名能歌诗倾岭南矣巳成进士燕中即又倾燕中人而居恒不自得欝欝思归补尚书刑部郎间与其同舍郎李攀龙王世贞游乃稍自偷快曰世故有人哉而郎宗臣巳去为吏部休澣辄一来俄而郎徐中行来中行故常与公实游南太学深相结者也以是日相与切劘古文辞甚欢而一旦念其太夫人竟移病满三月上书请告归公实时声誉籍甚当徙郎吏部吏部亦推择岭南郎一人以风公实且止者公实笑曰吾自欲归岂以刑部郎少之故而一吏部能縻我哉竟去弗顾至济上而贻百韵诗攀龙辈为别百韵即古自杜甫氏而外不恒见也而文甚工既归乃杜门庋图史丹青彝鼎之类一小阁卉木竹石环之而身吟诵其间嚣嚣然不屑也郡国大吏雅慕公实干旄门相踵公实则以一苍头谢谻不任客乡里纨袴子迹绝不相闻而潦倒书生挟册剥琢则寻声出延食之矣然公实所最善者攀龙辈武昌吴国伦最后定交而谢榛以布衣故公实亦□从游其于乡师事故黄文庄公佐而友黎户部民表尝与民表约游罗浮山观沧海日出没探勾漏令丹鼎庶几其人一遇而属海■〈风贝〉作不可以舟乃止宿田舍者三夕■〈风贝〉益甚山木尽拔道为徙而公实亦意尽乃赋诗而归是时属疾寒中腠矣归而疾大作遂不起年仅三十有六也公实以念太夫人故弃其官万里归养而竟先太夫人以死尽益谢弃交游期以岁月穷古作者之蕴而卷若不触手笔弗受渖庭卉竹木弗及新以死呜呼何以死也公实所为集若干卷具在取其上驷而拟古作者。无大愧。其下驷亦足以走夫后死者即公实不死也记之燕中从公实游间过饭一肉不能再簋既复过具鲑菜不能肉以为恒青衫沓拖其当绣处时囓残则缦以丝襚之而问其家世故尝贵为诸生日以意气耗其数百金不顾诘之则笑而指其腹曰是岂任肉者公实又性不好饮酒事太夫人笃志夔夔斋栗与诸晜季友爱甚昵即独饭饭弗甘也又眘饬于言行不寝然诺取予一介不苟□吾党之□于诗不乏而其为人无工于公实者公实好言数又能相尝一夕谓宗臣曰子甚贵而无身柰何巳又谓予曰惜乎子之不得志于年也子而年畴能迹子武乃又黯然而叹曰吾先二子往其谁为验者葢公实殁之六年而宗臣亦年三十六以殁又十五年而余尚在顾且老无所成乃因公实弟有贞之请而为之表其墓曰明珠珊瑚。若然夜光粤之南在在藏而孰与夫公实之骨之藏公实梁氏讳有誉别号兰汀其父佥事公世某为南台察以谏称太夫人某氏娶于某有子几人某某余详志中 

　　【 风神隽秀点化事实处如空中鸟迹水底鱼鳞绝无沽滞】 

　　○汪禹乂征君墓表 

　　屠隆 
　　嗟乎世何可无躭文修行淹雅玄寂寥朗士哉大官拥牙纛盛驺从以骄里闬贵介矜罗绮游冶宣其汰盈乌石丰殖阿堵聃聃锥刀而自附于身名俱泰彼且土苴措大。童乌耄白。书中老蠹鱼假令腹罥千秋不当一饱是绛灌嫉贾傅程卓之所为易长卿也姑无论其它即如四座飒沓。豪麈并陈。文学好修士。娓娓霏玉屑而出之。而莽不识丁者口噤目张亡所训畣。握如椽不律。吐鸿菀。扬菁华。上光庙峙。下掔方舆。▲文艳欲腾 
　　悬书国门。藏艹名山。此将属之寒儁乎。将属之市上豪乎彼以伧面椎颜而淋漓膏馥此以灵心伟手而挹■〈奭斗〉清芬我知其亡当也新都荣三事贵素封而躭文修行者??????不少乃称文必丘汲而下称诗必黄初而下称书必蔡韦而下则新都实剙辟于两汪先生云两汪先生者在歙为伯玉司马在休为禹乂征君禹乂讳淮士林称为罗山先生始迁自婺父为万户公文玺初未有子家饶于赀公有阴德两羽衣道士见梦曰若树德广矣我两人请依若家以报而公之侧室马少君连举伯子浙及禹乂禹乂生而韶秀年甫及舞象于书无所不窥下笔千万言辄倾其侪辈补邑弟子员以廪饩通籍太学禹乂虽从博士家而顾独大肆其力于秇坛骚雅业其后连蹇有司而□若古文辞日益遒上新都自嘉隆以来司马公执中原牛耳盟二三荐绅乡老各建一麾而禹乂实挺牦弧先登此其比于司马所谓将左右军不在偏师行列乃司马悬诸日月而禹乂未大炳烺其名位啬也以今读禹乂诗为古体苍然为近体鍧然光采奕奕然风骨泠泠然法无不比律无不中神无不传情无不充而偬之归于沉郁朗畼抑顿清饶夫近代作者如云大都有遐心而无全力。有猛气而无深中。朝而吾伊。暮号都市。甫学搦管。辄领宗工。肌理粗具。神精索如。且傲倪羣辈。人人大将。一旦久而论定。为大力者所驱除。悉扫为飞烟冷风耳。当飞烟冷风时裒金刚椎嵬而独立非禹乂之诗而谁。禹乂又修名砥行踔厉矜庄弱冠结客丧其先万户赀尽人以为言禹乂手一编曰此吾产也富人子赀顿而诗黔吾赀黔而诗顿若曹奉千金易吾胸中五七言不予也穆庙初年有　诏征郡国贤良县推择禹乂禹乂上书力辞不就会其事亦终寝人方禹乂秦系孟襄阳矣禹乂配程为名臣襄毅公曾孙女贤而与禹乂同德如于陵鹿门生子懋孝侧室程氏生子懋学懋功金氏生懋德女三人孙男五人景尧景舜景文景昌景□孙女四人懋孝字虞卿最贤而藻雅不佞尝叙其诗萧憀清远禹乂不亡哉于是不佞直书禹乂生平大略于墓门之石而铭则先生之家司马为□故▲□以豪矣 
　　不复详也 

　　【 帝长剑之陆离冠切云之崔嵬】 

　　◆墓揭 

　　张丞墓碣 

　　○张丞墓碣 

　　汪道昆 
　　郑诸生张寅贡太学受浦江丞丞廉归而殛死葢自丙寅迄于庚午不能丧余故习丞浦江乃今复在行部属有司视地南郊外举丞丧葬之嗟乎士而不餍糟糠。则终身阨也。丞登泽宫。贰岩邑。非阨矣。彼刀笔吏或以簿尉卒史起家率捆载归犹然厌梁肉即丞非膴浦江非饶奚不簿尉卒史若也且也上农九人。上贾千指。其下犹能自食。百工亦然。乃丞闵焉以沟壑终余尝伤之矣。往丞居邑为名高。余独多丞浊世▲曲折浮沉极文之变 
　　奚宜得此。顾羣吏逓若潮汐时至则以新没故何论清浊哉丞一旦罢。累累然从诸捆载者归如之何其不瘠且死也彼其捆载而还乡里。岂不扬扬。有道者视之犹御耳。将不得与农工商贾齿况士乎。即丞闵焉以沟壑终卒不失为廉士齐侯千驷。夷齐首阳诵义者在此不在彼矣嗟乎邓伯梁武。犹不免为饿人。故道有污隆。命有嬴诎。君子亦惟修身俟之耳。如命何。余故封丞墓而碣之。将以愧簿尉卒史之务自封者。 

　　【 字不满三百吁嗟感慨满纸烟岚可当屈子天问】 

　　◆行实 

　　江西按察司副使周君行实 

　　○江西按察司副使周君行实 

　　李梦阳 
　　正德七年闰五月二十六日江西按察司副使周君攻华林贼战死之其子干救之战亦死时予在泰和闻之惊而疑巳而释然则痛哭曰勇哉周君见危而授命巳哀其子曰干死于孝矣言是日君以贼食尽会兵三面夹攻君攻自北门三战射辄中贼少却君与其子先登逼之会贼滚其墙石下如两军溃被执君头中刀血流满面左髀中枪不能行犹大骂贼不绝口贼怒支解之以殉其子干前救君中枪也然尤力战竟坠崖死败兵先舁其尸回营翌日谕贼求君尸贼裯裹尸还焉先是制兵者以马脑华林贼剧滑诸山贼则日又窃发忧之会君到即檄君剿之君首擒庐山左湖盆塘贼百数军为之振乃移君奉新计擒飞王胡雪二马脑寨平华林贼恐分立仙女寨以拒我君拔之贼又立寨鸡公岭君又拔之先后斩获以千数于是进壁华林绝其出道堑之而守久之贼窘遣谍者言贼饥饿匍匐状君信之遂移檄会兵夹攻然它兵实观望不大进而君独与其子进逼之坐是败而死于乎哀哉屡胜者骄邪抑命与君登弘治六年毛澄榜进士历刑部员外郎谪兖州府通判正德改元复其官历郎中大理府知府拜今官官一年而死夫逆竖之乱炎荒瘴海之滨死者屡矣君不之死矣乃今死以此君为主事也检狱政日莅视狱中人药其病者员外郎则坐请贷言疑狱者罪贬官两在郡无不得民也所至则又善剖疑狱此皆足不死乃竟死也君系出元总管思后貌魁梧性侃侃不阿善星命之学谈星命十中八九然不谙自命初华林▲又悲又惜 
　　之役有星命者实贼党来谈君星命巳再拜贺曰美哉动罔不利君曰我刑杀大重无制其人曰夫刑杀者利于兵者也议遂决故曰天有大数。世有大运。人有大命。故京房郭璞。皆不免杀身。由是观之命可识矣君生天顺四年闰十一月十一日午时年五十有三岁配宋氏封宜人四子金州学生娶黄氏纨娶马氏干死于孝者也娶刘氏春聘高氏二女长适刘槊举人次适李瞳州学生君父讳正大同府知府正父贵封滁州知州贵父复复父添祥始居长沙后徙安▲想喜谈皇命贼故以是中之耳陆州 

　　【 泠语深情无限悲悼】 

　　◆述 

　　显妣淑人李氏述 

　　◆显妣淑人李氏述 

　　崔铣 
　　先妣讳慧户部侍郎李公和之长女也母郭氏封恭人李氏安阳人先世为元万户侍郎公为郡学生正统八年癸亥三月十九日生先妣后侍郎公登天顺丁丑进士先妣年十五携至京居西长安邸每闻幸臣石彪曹钦退朝过声势炫赫告于母曰　天子出殆不若是此曹其不免乎后果败诛年十八丧母长弟华年十四仲弟蓉二年季妹七年长弟善饮尚侠责曰尔欲货父邪凡官忌杂交仲弟犹在襁褓择母字之季妹教女工非女事勿越阈是时侍郎公为给事中　上方督责言官竟日在公先妣理家务以六礼为侍郎公内高氏配高入犹资之比嫁不私一物天顺癸未侍郎公因使得还请于学官曰吾长女有大功于李。吾不可轻字人。必以归儒生。诸生俊才者谁。学官相顾思不得侍郎公促之学官曰居射圃读书者曰崔生可然山东人明日侍郎公往拜学官因从观堂庑斋舍次至射圃见家君仪观甚都因试经义又工大说乃托乡先生张祥来成言崔氏由是籍▲学官巧媒 
　　安阳明年甲申先妣归于我取嫁来衣更之以奉姑蔡恭人弗继则澣补以进货簪珥日市甘脆以羞舅姑诸嫂民间女也先妣能下之明年成化改元乙酉家君得举己丑举进士授主事庚子家君丁内艰还岁凶先妣自食糠籺节食食家君是时长弟为大商积累千金季妹为驸马兄妻事先妣跪伏谨畏如母家君性方直临事据心所安弗回多拂上官意举进士十有七年始一迁官素贫不苟取先妣□畏法视贵侈亡所歆人或馈一帊非所当必劝家君固却去曰古云文官不爱钱。如受馈必毁法。一旦败露。人谁惜之。谚曰忧食羊。不如乐饮汤。家君笑曰吾岂贪者乃相戒邪。家君为京官二十年贳屋以居先妣令僮日拾马通自夹薪以爨衣大半缀补初宦时止一仆先妣剉刍呞马连失五子年三十有六始生不肖铣五岁时先妣归宁表兄弟俱衣彩褐不肖向母索衣先妣归启二敝笥示之亡可制者不肖益哭亦竟亡也延安丝甲北地诸僚占桑养蚕不肖迎妇归先妣令妇飬蚕取丝三两曰吾欲妇知女事艰明年遂止▲写儿□逼真 
　　家君在蜀出按部先妣令留门隶老者四人守户且钥之日再启汲水不肖以下毋得出游不肖十三时在延安私以纸易瓜先妣怒责二十曰此渐可通贿为官多因妻及子好货败其名不肖自侍读在告尝看花张园回詈婢于室先妣早起数之曰婢可怒胡不待醒昨夜即尔酗酒尔为儒为　天子法从臣当如是否是日所亲又置酒不肖不敢诺母舅及表弟坦辈为跪谢过乃许家君居闲三十年仅有南冈瘠田食指三十先妣节约得裕他有田千亩者反来贷▲令人肃然起敬 
　　粟未尝兼味而食完布帛而私今莫能状其勤苦性攻女红好自制衣非大病刀尺不离手不肖每请少休曰吾乐之不肖子女衣稍华必责妇曰吾中年生汝夫。又止一子。尺帛以上。彼不敢知。汝于子曲狥所求夫贪以求成求而遭阻。尚惧而知耻。求无弗遂。则弗知耻。将何不为也。正德十五年正月二十有六日卒享年七十有八殁前二日出衣及簪珥赐诸子孙及外孙又赐侍郎公守墓奴妻一帊曰语尔夫守墓幸益谨吾事父母今止矣先妣岁节家祭后必祭侍▲名言 
　　郎公元先妣生女二人俱先卒孙男子二人滂汲女二人曾孙男子一人士■〈〈卤，仌代乂〉上木下〉庚辰春母讣至京传遗言曰语铣为我求一志纪实不肖状母行求铭于溪田马子伯循又七年先君亦弃飬因阅旧状芟艾冗芜附于父述后并示子孙不肖孤铣泣血谨书 

　　【 情真景真望而知无饰言】 

　　明文霱卷之十五 

　　●明文霱卷之十六 

　　武林刘士鏻羽石父评选 

　　诔 
　　辞 
　　祭文 

　　◆诔 

　　欧阳将军诔 
　　少保胡公诔 
　　陈烈妇唐氏诔 

　　○欧阳将军诔 【 有序】 

　　汪道昆 
　　将军出唐进士欧阳詹后世家南安将军幼孤藐焉独当户事大母若母孝遇女弟若兄子有恩立门内诸孤亲母党始受博士业进国子诸生出事有名公卿入事乡士大夫三老豪杰馈问相属尤急人之穷尝发粟赈饥饥者累累自列郡至粟且尽则输境外粟办给之穷人来归辄受生业于是千里趾相错也呼孟尝门少喜兵召里中丁夫习技击为保甲邻寇至亡敢入里中将军不问家客奉日广岁用不给则舍业为资业中衰久乃力诎遇人有急犹然以身当其无于是贵游客悉去将军而诸穷交愈益亲附市豪有螫将军者客请报之将军谢曰借交报仇此侠者事深不武终不能借客资诸客闻之无不愿为将军死者时倭犯吴越将军客东海观兵遂以赀授泉州卫指挥奉檄就舍会倭薄城下军府檄将军勒甲士保泉州诸甲士负弩蹶张贼再败乃郄军府知其材足赖也则以泉州听将军将军遣漳豪何大荣募漳壮士漳人故尝德将军者争应募得八百人连击贼南安同安皆折首寻援漳州进南靖贼创甚悉□海南月港大猾二十有四人窃将号军府无所问属将军将军则以羣小乘乱称兵直负牛佩犊者耳不足问察贼中故多受将军赐者遣人谕之诸戎首闻将军名皆匍伏受命其众悉下将军归而请老谢军府毌论功其后妖贼林耿起南安多啸聚军府谓非将军不可强起之将军乃俘耿狥市曹散其党会军府方罢征调境向虚无兵焰寇者将以闽委倭倭递至皆踰万诸胁从骎骎利为寇蚁附之聚徒积至四十万人列营连数十里孤城无内备无外援城中嗷嗷独登陴以幸旦夕贼发冢向城求货不予且焚其尸大家争募死士夜缒城各举棺以匿及游公由方伯八军府急将军檄分部监司过将军□舍监司通军府意以币先将军乃由间道谒游公延为上客止将军宿幕府画诸便宜将军夜帅轻师袭之破三巢军声振矣寻祭山川誓部士因坛而军客以为言奈何悬孤军为注第申城守乘间出什全母轻予敌将军谢曰嗟乎此自尽之术也何谓什全彼其近者环城而傅之。远者绝我粮道。即死有蚤暮。吾宁能坐毙乎哉。吾以一军当门。门以时启闭彼无扞出入庶几犹得继晨炊且业巳成军背城借一则吾事也吾观寇虐太甚。彼固当衰。天道好还。终不以无道。蔑有道。吾郡中横及四鄙。下及九原。祸乱极矣。天将悔祸。其在斯乎。间者自贼中来言贼众食少野无所掠闻将军出率首鼠两端将军帅潜师觇贼形以轻舟进猝遇贼贼举兵前将军大呼曰来我东田欧阳深也若能来决一死战。不即趣降。贼故惮将军皆辟易遂麾兵分道进克七巢乘胜递击之遂破尾岭英林潘径水田下浯上塘郑坑诸砦俘馘渠魁以狥下其余党数千人人授军府一劵以归官司无所问乃分遣故部士习贼中者往谕祸福令趣降诸酋惟黄元爵谢爱夫为魁羣贼视之为进止二酋则以将军之言信愿自下将军将军许之羣贼皆解于是洪朝珍柯嘉勖自漳州至苏光祚康大福自兴化至皆就降降者无虑数万人悉授券遣归愿从军者置部下贼首江玺李五观首发难往往发塜陷城惧诛犹薄安平为乱郡人无不切齿愿甘心焉将军辄以新兵数千大破贼俘玺五观等凡八磔市中余党悉平境内安堵如故军府论最　诏进行都司署都指挥佥事戍泉漳其年倭大入闽破兴化军府檄将军军距贼南下军濑溪从贼既饱人人思挟重潜归独忌将车无所出会予乞浙师且至贼避兴化壁崎头而将军进次东霄距贼十五里而近贼愤则悉以精锐集将军客谓将军请避其锐将军嚄唶部士义不避绥勉之吾党得死所矣遂帅新兵殊死战贼且郄且前比日入将军中矛犹刃二贼以死诸新兵翼将军出入悉死之黄元爵奉将军尸乃得归敛及余护戚将军军至歼贼酒林后将军死期仅再踰月人谓将军以烈死无让睢阳事闻　诏赐祭葬立祠录其子孙世袭指挥佥事嗟乎将军故千金子。恂恂儒生。及其拥虚号倡义兵。惟是军府咫尺书耳。未尝授一旅之众。担石之储也。亦未尝起世禄之家。当推毂分阃之任也。徒▲真将军哉 
　　以拊循得士。不战而屈人之兵。即宿将在师。宜未及此。乃若兴化之事为厉阶者谁邪。彼或受　诏赴援。且为将军唇齿。卒之观望以幸成事。并以爵禄考终饰巾有期异日何面目见将军地下往闽事急余未及诔将军将军子尚书郎述将军质行甚具余入司马习尚书郎贤乃今修死事功司马事也将军名在勋府余请得而诔之其辞曰 
　　赫赫　世宗嘉靖万邦海隅出日莫不来王岛夷从逆侵轶我疆迄于闽海乱略用张桓桓万户时维欧阳布衣诵义剧季原尝一呼而集我武维扬郡中底定爰及清漳引身归老脱屣戎行天降闽殃殚于壬戌泽量僵尸祸及枯骨岿然孤城郊垒四塞岂无材官蒙彼巾帼谁为败谋无庸一卒亦越游公首事决策维彼祸区匪伊弗克绍介监司车币来薄岂伊不怀父母之国将军唯唯翻然杖策上谒辕门坐筹失得卷甲夜归勃有战色发号选徒纷纷食客登坛誓师鼓行而出城存与存他不遑恤有如一鹗恶用累百独秉潜师躬冐不测厉声自名闻者褫魄分道前驱贼吭可扼师无留行递有俘馘胁从罔治归尔营窟授劵为征勿复捕格羣凶四面尽解金革凡我无知甘伏斧质惟公肆赦投诸阡陌宣言尔来恢恢帝德逋逃十万咸与精白彼惛怙终干我典则我旅维新转战逐北乘胜长驱罪人斯获矜棘□□□我旧物惟　帝念功申命有赫昊天不格寇集于莆何物狂且哆口而呼天兵且至寇何为乎仆无不戒奄忽巳痡褫彼戎服窃彼兵符入为内应实繁有徒中夜城坏悉为夷俘龂龂宿饱故窟封狐血牙膏吻睥睨归涂将军至止夙夜援桴神奸不逞亦畜凶图先声虩虩组练从吴捐城避舍遵海且逋咫尺相望厥左蝥弧今则疐尾昔跋我胡偾兴疾视集此暌孤亦知不敌。避难非夫奋衣跃马志在黄垆敌如脱兔我则韩卢身先死士。肝脑同涂。战不旋踵。灭此乃餔。鼓声未死白日云徂力穷援绝天夺夷吾呜呼哀哉凡此有身得正即毙与幸须臾无宁狥义借曰不赀同归九地壮哉国士社稷之卫惟帝好生蝝蠕不废肉骨生死闽南万亿胡然不天吉人其肂仲氏世官伯也主计宜尔阜昌本支百世谁谓冥冥厥有司契尔躬不阅尔后之利狼瞫如生。陵则终殪。修短同条。熏莸异器。国事在戎。封疆是寄。辨以致死。引而弗替。我思旧勋敬告疆吏 

　　【 气色朗抗笔力郁苍】 

　　○少保胡公诔 【 并序】 

　　沈明臣 
　　维嘉靖四十有四年仲冬日明故光禄大夫少保兼太子太保兵部尚书兼都察院右都御史奉敕都督浙直江福四省军务新安胡公以逮诣卒于京师呜呼哀哉三台中圻。太星告殒。夷夏同悲。黄稚走哭。畊夫为之释耒。织妾爰以下机。舍佩损珥者充闾。掇耜兴谣者载路。虽哀邓劈面。而慕羊罢市。蔑以过也。呜呼哀哉公进士高等筮知益都服阕补令余姚旋擢监察御史出巡穷边继临旧楚声高避马光烛埋轮皇朝着令凡宦履所先之地不得重为巡察而公乃以殊异越格重来淅水增波镇山借色于时卉服外侵疆犷内扇鲸鲵肆毒吴越丘墟瓯闽江淮流血成海朔方中山韩魏齐楚之甲巴蜀番禺麻阳永顺保靖容美思田之众椎结髽首负毒弩而横戈投石超距挽强弓以挥戟士马四集旛旗蔽野虽控弦十万水犀三千何足以云然一贼彍弩百吏不前譬之匹禽负矢而百禽皆奔矣故陆战则僵尸千里水战则浮骸蔽江剽城攻邑剥掠虔刘缙绅屠戮士女蒙污虽非折骨易子之危实有负汲然眉之困于是　天子震怒临朝不怡提兵绾符一二大吏咸伏法受诛焉公乃慨然忘死誓不遗贼爰声大义则张胆明目迭出奇策则潜虑密谋延揽英豪。选锐授甲。劝以赏赐。纠以刑罚。于时贼逼檇李而公适行部赤城边遽告急轻驰星赴灼贼可饵瓮酒于毒贼果自餧不战而毙于是授画苗兵歼之王江泾上斩首三千流尸万计军威大振士气倍百于是我兵始知贼亦易与竞思踏军搴旗坎墉先登之绪矣旧吴遂有□脰陆▲成功之本 
　　坝横泾之捷东越遂有清风仙居龛山之捷皇陵四抗夷魄尽禠牛蹄之鳞悉委命于涸辙矣状闻天威始霁手降褒纶超序中司载贰夏部东南军务悉委总督公私计祸本不薙东裔之难未夷内蠹犹存南国之清无日乃用侦谍饵以重贿剪徐海叶明陈东于吴境购王直于松浦东收金塘后梅翁洲之绩西奏乍浦维阳之功于是六合荷清尘之期而四海罢晏开之警矣　天子嘉乃于襄之勋使正祈父之位秩崇宫保荣晋台孤赠先叙后光荣异常丰功显赏▲可谓□心塞渊 
　　岂不于赫乎昭灼于一时者哉然风波潜骇危机密发朝霞启晖太阳戢曜葱聚来代牧之命昌国脱走赵之身公乃诣阙请辜分填沟壑　天子明圣。下诏放归。隐悼播越及于宽政虽无忘存阙之诚亦庶几首丘之志矣无何复有言者葢克霍而返谗言弥兴庸人上变污连亚夫于是有槛车之征不免相国之系时　天子虽发重问之　诏而实存议劳之仁惜左右寡邮良鉴鸠之进公遂卒于狱焉呜呼哀哉兰□倾顿。桂林移植激情风烈愤意云踊是故士治受诬于王浑。安西含冤于锺会。眦睢积衅。功不偿死。葢自昔而巳然矣。呜呼哀哉属者　先帝宾天今　上继绪旧冤俱刷万品咸新地下无吞声之鬼人世多扬眉之夫公独衔恤黄原覆盆寝日伏阙尠吕强之书段频之功莫发吁天乏朱勃之疏马援之罪谁明呜呼哀哉臣也昔叨记室谊若门生提章惭郭亮之风。变服愧魏邵之节。使公之伟烈不着于旗常。而微过未湔于圣世。不亦悲乎。乃退而作诛以自伤焉其词曰 
　　▲风云变色 
　　天禀上才。为国纲纪。岳渎降灵。虞帝攸祉。封陈归姓。爰谥从起炎策流声子孟伯始首察孝廉。奸收御史。操行洁清。质威父子。安定汉居。新安晋徙。代鸿阀阅。家袭青紫。显矣集英。大鄣发迹。祠事庐江。实光祖德。卓卓令公。英英悊选犀角丰盈高明昭显磊荦慷慨闳廓深远经术起家。策名霄汉。扬芳飞文。龙章虎矕。再绾邑符。青越名令。廉能奉公。班宣法政。踔迁御史。惠文执法。百寮师风。三楚澄辙悬镜不疲覆案虚实于时吴越。申祸无良。东鳀鼓浪。短发跳梁。士孽内讧。陈叶徐王。大乱之剡。苛我邮疆。东国南纪。萧条万里。惨酷荼毒。城邑崩毁。野绝青烟。关门昼键。官无完寺。卒不一战。虎符四发。征兵满地。悬师费亿。旷积年岁。覆军殄将。知勇俱废。隳法于典。诛及大吏。骇薄旧京皇帝震赫譬彼疾病大风苛毒。传化上下良医所恧。天子曰吁。恶用六师不有三尺孰为我持廷议众集。维宪克之。危事不齿。谁敢先对。昔有条章。简　帝之内。　帝曰汝宪。汝其往治。越禁取能以救时弊。绣斧再临。起我百废。慎用六柄。为民统纪。纠刑明罚。肇末▲良臣得明主故能成功 
　　竱本。誓清江裔。以报　天子。公曰瞿瞿。椎牛享士。均服振振。勇不逃死。王泾出奇。军始作气。捷凯屡收。群凶就殪。东土底平。万国宁谧。繄昔王泾。何战之鏖。装露桡船。共储酒醪。穴毒瓶甒。醒□群枭。三军鬪志。阚虓百倍。露布尔日扬。贼为憔悴。肉薄登陴。鼓行而进。席屡胜威。雷击霆震。于铄令公。后归先出。擐甲扬锋。申明军律。诛赏亟行。功罪靡夫。大战十余。小战千百。知不及谋。勇不程力。玩弄鼓掌。目无全贼阻险在心前筹处画。偏裨授策。战士用命。出凿凶门。刻期取胜用▲文势亦如龙威虎震剑拔□张 
　　裕头屑使当履舄宣法勤身。以定南国。罢枕霜戈。饥啜江渌。夜不蓐寝。重茧驱逐。死不敢请。夷无筋骨。伏弢衉血。鼓音不息。噫嗟令公。四海承风。畅于异类。臣节以共。凯奏　帝阙。奉觞上寿。　帝曰在廷孰居宪右御众牧人。文武具才。中丞司马。进序棘槐。以率受爵。毂阃便宜。公曰臣宪。死不敢辞。受命忘家。枹鼓忘身。简服士卒。约束重申。建节衔命。以明四方。拊循和辑。以肃戎行。若换耳目。弗移声章。于时内孽。叫嚣狂奴。穴里外伏。直乃魁渠。奸轨逞志。絓祸鼓衅。心不可畜。偷生以殉。维我令公。殚心作图谲谋博画独运神枢。柔远刚迩。左牝右牡。迭用周旋。机弗怕究。贿成间使。呓坚文降。约辞逸志。厚交贰党飞渡溟渤贼落吾掌孤城围解。罪人伏辜。惶怖归死。执馘献俘。揃铲大憝。京观彰功。除残去秽。六合同风弭其百苛妎其谗慝江海环之民无改易陆人居陆。水人居水。击草除田。櫜弓卧鼓。安居乐业。甘食美服。田野市井。游敖嬉逐。鸣鸡吠狗。烟火相属民命在天挈悬我公公实再造。东岱匪庸。勋载盟府。彝锼鼎镌。方仲颜行。伊尚随肩。锡与蕃渥。位尊九列。三孤崇阶。青宫并揭。式胙茅土。庶征高伐。公曰明圣百神以和。帝天灵赫。庙筭孔嘉。先王钟鼓。讵敢自多。威忾夷夏。功名发闻。谗人侧目。载祸及门。造作飞条。竞欲咀嚼。争宠害能。熏胥怨即内寡休休外乏谔谔抹杀鸿巨指索纤薄谓功为罪。移清以浊。　天皇圣明不罪言者雠功宽过。放在革□。□受诽谤。投杼□□。□□□轴。悲何以堪。乃衅于难卒死于谗。呜呼哀哉。□□□□□车来征。投杯而起。束身归庭。上书自理。庶回天听。谁为主图。以免尹铎。怨若怨焉。夫哉伯乐。今也不然。罚善宝恶。卒忤贵臣。祸在不测。积不相能。玉雪难白。呜呼哀哉。昭私难作。昔人攸慨。微基厚墉。崇朝而坏。逐匄以戈。善逃安在。呜呼哀哉。若卢决命。符彼新丰。绝食廷尉。条侯倏恫。衔凄呜咽。乌尽藏弓。岂无圣主。天听则灵。伏波藁葬。薏苡未明。功臣骨解。天下涕零。舆哀殡丧。我心怦怦。呜呼哀哉小物不勤大患终掇不善过宾家覆身殁鱼也死贿食其亡羊蓄怨滋厚咎岂在明呜呼哀哉成天地功。子孙必章斯理不欺吾信其常呜呼▲公冤卒□以此哀哉 

　　【 予浙倭寇赖胡公戡定藉有宁宇至今父老犹津津道之其使酒叱咤固英雄常态而功成被谗身之不保悲夫徐文长之哭公曰公之律巳也则当思其过而人之免乱也则当思公之功今而两不思也遂以罹于凶斯言也痛吮入骨矣】 

　　○陈烈妇唐氏诔 【 有序】 

　　屠隆 
　　陈烈妇云间人。侍御史唐公本尧女也。唐公初娶王孺人。为别驾王公女。继娶胡孺人。为中丞胡公女孙。生男光启。及烈妇。光启年纔舞象。材擅雕龙。将撷晶华。腾骧秇苑。洵西极之吉光。岱渊之灵宝。不佞忘年石友也。烈妇生而秀慧。性复共庄。姿洁怀氷。材饶咏雪。五岁授书。悉通大义。七龄亡母。依于长姑。青春闭户。鸾凤组其绣纹。玄夜挑镫。龙虎（矕）[蛮上声被也]彼缃帙。月姊天孙。人称圣女。仙姿霞骨。讵字凡儿。同邑太史陈公。石渠鸿彦。杨棻藻于兰台。公子允正王瓒黄流蔚嘉声于芝圃侍御公乃许归焉富而尚素躬德曜之齐眉贵而能勤习少君之提瓮叶凤谐鸾。雍而调瑟。鸣鸡弋雁。肃以若宾。允正才情并美挺秦嘉之俊姿肤神双清抱卫玠之羸疾美好不祥清露晞于朝日玄宰善妬崇兰败于秋风神剑沉浦连城去都凤侣既捐鹓雏旋失白日陡昏辄分此身之若寄朱颜立槁即处人世以何心桃李芳妍。质本春卉。兰鞠幽冷。节迈秋香。少日遗奁。镜不拭而转翳。嫁时故袄。笥任迭而为灰。顾舅在高堂晨昏或缺夫淹浅土窀穸讵安蹔留此不死之身期毕我未了之事相冢有道劖圹必亲陇草芊绵。野风凄紧。红树白杨。彼猿嗥其如诉。黄沙垩土。虽乌吻其俱伤白发衰亲无儿送老绿鬟少妇代子承欢霜未零而击絮。亲奉寒衣。日将旦而进餐。手烹甘旨。人尽嗟称舅也叹息得妇如此有子不如内秉坚贞茕茕自矢外理家政井井有条呴沫保母不忘故情丧葬长姑力分兄义念亡舅而恤其季女怜小姑而逮其所生身后之事差完死殉之计遂决筴丧礼而棺圹含殓举无遗漏属陈产而兄弟姊妹咸有推恩诀兄而戢身户内节烈隐而叵测谢父而留书带间神气整而不乱夫死妇死。琼森之岁八年。舅存身存。必死之心一日。不生而生。冀少效于陈氏。求死得死。亦何恋于人寰。嗟夫死事易成事难须眉之夫媿之笄袆之媪何有死生亦大矣妇能死又能善于处死余曰女圣殆非谀耶于是为之诔曰 
　　虹流华渚庆都发祥放勋丰胙迈迹平阳以国为氏后裔曰唐西派东流支分长水穆神尧之鸿德洵远被于江澨代有令人蹈道秉礼门阀蝉连文质相底或缨组而翔天衢或褐玉而行蓬蔂峰泖苞结是生御史暐晔御史闳博以温岳岳柱下出历江藩览天道之止足蚤归贲于丘樊伯子曰启晶莹瑶琨惠而好我风义是敦嘉祥盎勃复挺贤媛惟兹贤媛煌煌闺秀若兰若荪为璚为玖兼婉嫕而明慧娴女诫与家言?由妙徐洲之笺记工苏蕙之刺绣笄而归陈为史也妇厥壻清韶亦庶嘉耦既执□栉遂躬（瀡）[髓]（滫）[搜]贵而能下才兮无有共以相夫孝事其舅中闺外朝肃若▲嫕（伊人婉嫕顺从□）言?由（曾）训也??修瀡（浙米也） 
　　宾友鸡鸣视旦德义切槱华绮???御于身流黄不去其手夫婴羸疾奄奄下泉卧不解髢籹谢黛铅逮其临革苦中莫宣愿以身代跽而吁天陈宗宜祀妇躯可捐帝阍远而窅茫。夫命溘而陨灭。嗟氷圻而霰零。陡云霾而地裂。即无心于人世亦何难死殉而同穴镜留箧而生尘。（袿）[圭妇人长衣]在笥而永迭。厌白日之昭昭。爱黄垆之（圽）[丘殁]圽。鸺鹠昼出。鬼伯夜催。梧楸萧飒。阴风凄其。前无一息。后有万期。夫窆未毕妇道其亏畴事姑舅畴拊孤儿今日何日非我死时承欢大人代子以媳中厨甘鱻旦晚上食妇实胜子舅为太息皇天降割复夺我孤陈氏如线堇有此雏视日余阴所为区区一旦巳矣我又何图从此人世益赘肬乎蟏蛸当门。青泪之痕尽血。狐狸吊室。红颜之骨巳枯。叶槭槭而吟秋。灯荧荧而照夜。不问四时之寒暑。乌知百卉之开谢。睹家杼兮亝阁之前。闻邻杵兮霜月之下。思藁砧而无从。抚哀弦而莫写。父兄慰藉姑姊相宽破涕为笑易悲为驩数更伏腊舅亦葢棺且哀且计身后无患惟舅夫之与巳圹亲拮据而力殚既封且树避湿就干含殓悉备丧葬咸安虽夫君之木巳拱而同归之盟未寒死其时矣决烈何难当夫君之将葬前一日而长逝绐女奴以勿泄竟阖户而自缢卒不后而不先求无负同穴之初志距其夫之沦徂直阅历乎八■〈礻冀〉欣岁月之（遒）[酋忽也]迈信蜉蝣之若寄假食饮兮生人无一日而不为死计计讵但乎朝夕吾钦其处心而积虑匪比猝急而引决实乃从容而就义泉路其家人世游程从夫窀穸万古长冥葱葱灵气郁郁嘉城天寒木落春回草荣彤管纪其令淑上帝录其坚贞岂终閟于幽壤将甡举于瑶京 

　　【 从容就义更难于慷慨捐躯绘彼奇节须此□毫】 

　　◆辞 

　　东湖先生方君招魂辞 
　　吴氏二贤母哀词 
　　陆太史夫人哀词 
　　哀襄王辞 

　　○东湖先生方君招魂辞 

　　宋濂 
　　至正元年春东湖先生年过九十貌加癯而神益腴一旦合贤士大夫于庭先生被古冠衣出肃宾升堂巳复揖宾咸东向坐顾外孙杨恒执豆笾乃从容举觯而扬言曰老夫耄矣其去人间世不远矣私自念阴阳之运。相摩相荡。而人实藉是以成形而生者。必有死。蹔聚者必终散。尝昧昧思之上自头颅齿发下自肩髀腰膂不知何者为可藉何者为可恒乃欲长生坐阅世而不死乎予每读古书见所谓豪杰之士不可胜数或提三尺之剑。拥百万兵。喑哑叱咤。而江水为之涌起。或掉三寸舌。高轩结驷。游骋于诸侯之间。亦足以慑强而下敌若而人其材略雄矣。其精魄劲矣吾将求而与之游则巳荡为飘氛而无致诘矣呜呼世之人凡以有涯之身。与无涯敌者。皆可悲也。是以荣启期林类之徒。有见乎此。或被索鼓琴。或行畦拾穗虽至老死。不以戚戚少婴其心。予窃慕之尝闻古有虞殡之章葢羣歌以挽榇于途与其施诸死后之鬼孰若予亲见之贤士大夫若不自弃宜赋诗▲弱草轻尘可悲可悯 
　　以挽予予当乘安车而出使善音者道予而歌予且击轮为节以应之是未必遽减于秦淮海也贤士大夫若从予言愿举此觯为贤士大夫寿众皆曰然先生既行觯巳又举觯言曰贤士大夫固挽我矣予又闻古之人有遭谗放逐者或闵其魂魄离散而不复还作辞以招之其人初未尝死也予虽无放逐之忧而其精神皆巳斁竭筋骨皆巳罢惫顾未死耳幸未死有能辞以招我庶几翩然自适与夫既死而有灵亦御云龙而一下听之又未必不辗然而笑也此非属吾景濂而谁为愿举此觯为吾景濂寿濂又曰然于是贤士大夫执觯以酢先生且各譔歌诗一章以进濂因制为招魂辞云先生名寀字德载姓方氏越之暨阳人其行大略见于延陵吴公所著碑铭辞曰魂兮既徕母远征些上下八极皆蒙冥些华山如云倚空青些下有芝房炳明灵些自间绮疏紫檀扃些铜龙承枢吐赤瑛些绣帷高褰耀辎軿些绿虵卫毂若流星些淳熬熊胹溢鼎铏些狼臅凝膏如玉晶些九霞玄冠五彩綎些麟衫麑裘光荧荧些珩璜合节锵珑玲些离洒巢和一齐鸣些沂嘂飘毊发繁声些赵舞激风肖霓?方?今?些秦歌嫚回近悬璎些室中百具无一不精些中天化居能及此清宁些魂兮归徕不越故庭些 

　　【 旷然于死生之故遂使薤露哀挽等于宋臈清歌】 

　　○吴氏二贤母哀词 

　　方孝儒 
　　永兴吴君荃母林年二十二夫亡亡一月生君甫弥月大父继没太母胡与林昼夜苦誓保持孤遗强暴欲胁娶林林负儿与姑逃稍长鬻簪珥资其就学学垂成而林卒胡督之益力于是吴君为知名士吴氏宗赖以弗坠予谓托孤寄命丈夫所难而二母能之因为词以宣其哀词曰木则有枝兮妇则有夫嗟我二妇兮独何孤夫兮谓何兮子犹在腹为雌为雄兮吾将谁卜子之生兮幸非女朝哭夫兮暮抱儿乳夫有知兮无知相儿兮上缵遗绪夫虽死兮舅在堂子生弥月兮舅亦云亡姑哭舅兮又哭子抚厥孙兮涕泗其滂我二妇兮何为守空帏兮夜凄凄凉风惨兮中人蟋蟀鸣兮儿夜啼抚枕兮太息起绕床兮泪沾臆夫死有言兮耳犹闻。吾儿不育兮吴鬼安食。妇辟纑兮姑抱儿吾儿虽微兮吾夫在兹孰谓余兮荼蓼余甘之兮如饴彼何心兮狐鼠乘余孤兮谋覆吾祀跳梁瞰室兮啸众以呼谓余茕兮将焉与处山之石兮巍巍海之水兮靡有涯水可竭兮石可移身宁死▲以儿女语写壮士心 
　　兮节不可亏襁吾儿兮我负来何难兮去何阻夫有神兮愿为虎身寄虎腹兮免人余侮谅一死兮何难志未伸兮魂魄靡安姑寿康兮子苟能养瞑余目兮从夫九泉我姻兮我娅悯余孤兮余舍昔妾媵兮如云今只影兮灯夜汲涧兮手龟抱薪兮棘裂我衣首如蓬兮谁理未亡人兮何有容仪袖簪兮脱珥揭罗襦兮裂文绮粥之兮为谁式教兮我儿嗟我儿兮勿怠荒尔祖尔父兮厥闻孔彰我不死兮为尔之故尔能立兮尔父不亡夙出兮暮归不眠兮达旦勿谓母▲□想 
　　贫兮儋石无储吾儿读书兮我宁不饭儿践兮母言焚膏继晷兮以岁以年年忽及兮加冠文之声兮烂然妇于姑兮相与吴之先公兮庶几无馁感昔兮念今一悲兮一喜儿奉觞兮彩衣翩愿寿兮如彼南山将竭力兮终养母忽游兮不还姑抚妇兮泣呜呜曷不尔兮死无衰残兮不死尔盛年兮罹此毒痡孙悲号兮奉大母有孙存兮大母无苦大母无子兮孙无父孙多材兮善奉甘旨嗟二母兮亦孔之难誓死抚孤兮身死志完引千钧兮一发以手障兮惊澜二母死兮不死有子甚文兮善在国史国史旌铭兮五色有炜下烛泉扃兮上薄星纪彼何人兮艳妇夫尸在床兮笑言诩诩倾人宗兮殒人祀地下逢之兮颡汗犹泚呜呼哀哉家有妇兮国有臣妇死以姑兮臣死以君胡独二母兮吴祀是存呜呼胡独二母兮。吴氏是存。 

　　【 真情实事不假铺张字字神怆】 

　　○陆太史夫人哀词 【 有序】 

　　屠隆 
　　陆太史敬承丧其夫人痛悼而赋神伤太史达士赋神伤神可伤乎余为作哀挽而以旷语终焉 
　　有美玄娥窈窕连娟来偶喆士相将盛年士也早贵交戟之衷玉版金弢爇兰与芷夫人相之蹈道秉礼鳬雁宵往鸡呜戒起婉不及媟敬不废欢以肃以雍如蕙如兰浣濯必亲拮据无难备炊未馁。击絮未寒。士也晏客。畜醑治餐。士也远行。秣马装鞍。但见其给莫知其端厥德乃并厥情乃深人怜以色我怜以心珊瑚为珥玳瑁为簪芙蓉羽帐葡萄锦衾百龄无恙玉瑟雕琴一朝迁变荣华衰飒花落辞条。珠亡去匣。月冷虹梁。云栖画阁。香奁昼空。金锁夜合。鸾镜在台。蛛丝盈箧。雕床绣被。俨然空陈。御巾袤粉。更有何人。衣焚为灰。钗碎为尘。惨不忍见。动魄伤神素帷望影望不可亲有时入梦惝怳非真呜呼夫君□□□哀仰天而哭浮云为摧入室而叹悲风忽来能伤人心一夕夜台万物纷轮往来赡部偶然而合名为夫妇偶然而散如电如露大运行尽去不能顾美则琉璃。▲可以醒痴 
　　华则彩云。魂消香灭。空遗罗裙生游曲房死委荒坟千秋万岁同尽何云死也孰化生也孰造瞥而成合。瞥而凋耗。执而号之。为造物笑恩亦飘风爱亦飘风逐情遣累。以翔太空。 

　　【 浓语如雾冷语如霜】 

　　○哀襄王辞 【 有序】 

　　汪道昆 
　　余守襄襄庄王独亲守有加礼后十年余至庄王业巳弃国人余问园陵去国门百里而近余居楚习为之歌楚以哀之其辞曰 
　　思皇先后起郢中些睠兹近属茂乃庸些明明嗣服睦周宗些荃胡不居誉命同些繄昔宪王胙赤土些□共不二方于鲁些维王中兴及踵武些绵绵世祀保昌阜些荃胡不居享纯嘏些峩峩主器亶幼清些胡然而金胡然而玉俨容声些维仲若季淑且钓些荃胡不居翼有成些相彼后宫邦之媛些纮綖絺绤躬为俭些周南樛木无违怨些荃胡不居尚婉恋些宗公有事序本支些爇萧执鬯逆皇尸些僾然在位如见之些荃胡不居燕岁□些汉水方城亘千里些烝烝有众何可胜齿些巷歌里相辍弗起些于戏不忘不啻若其考妣些荃胡不居为民纪些故宫岋嶪。郁云兴些。高堂七仞。墄且平些。方连交倚。列丹楹些。洞房阿阁。籍重茵些。荃胡不居四体宁些东壁西昆。壮以丽些。长筵曲宴。礼乐备些。四坐行觞。歌既醉些。荃胡不居主高会些章华授简。盛文章些。厥有宋玉。独擅场些。仲宣邺下。当雁行些。杜陵奕叶。扬芬芳些。民歌出牧。临高阳些。落日倒载。甘楚狂些。此皆蝉脱。何有乡些。荃胡不居相翱翔些高唐之上。朝云幕些。粲粲天人。艳初日些。轻裾文履。纷来集些。便娟绰约。丽以则些。荃胡不居友琴瑟些翩翩汉浦。翔二妃些。英英结佩。光陆离些。若远若近。扬蛾眉些。荃胡不居引令仪些三湘七泽。下秋潦些。沅芷澧兰。富芳草些。荃胡不居可终老些阳阿激楚。歌杂陈些。倡以白雪。和阳春些。刘商刻羽。妙入神些。荃胡不居听其真些大椿有秋。菌无昔些。终古同归。彭殇匹些。洵美有子。其仪一些。人貌荣名。永无射些。王公有土。可用式些。乱曰灵之来兮夷犹乘白云兮驱蓐收灵之去兮阻修扈太一兮总九州岛怀故宇兮蒿目着遗爱兮千秋 

　　【 缠绵浓至不减楚些】 

　　◆祭文 

　　祭彭民望文 
　　祭黎惟敬少参文 
　　祭李于鳞文 
　　祭君典墓文 
　　祭二陆先生文 
　　戏为生祭周叔南文 
　　祭李卓吾先生文 
　　祭海忠介公文 
　　祭李松汀文 
　　祭饿死张烈妇文 
　　祭张睢阳文 
　　祭曹太公文 

　　○祭彭民望文 

　　李东阳 
　　老葵彭君民望既卒且禫其子长沙府学生骐归自京师君之友某乃能以束香端布为文寓骐使归以祭君曰呜呼老葵而止于斯生无以为存而死无以为归有禄也而家不得以为养有家也而身不得以为栖君于此时虽欲为无名之士不识字之人而亦不可得而为也然则学何为而博。诗何为而奇。举何凭而捷。闻何藉而驰。彼造物者何所厚而予。又何所靳而不施耶。嗟今之交如手翻覆惟我与子义则骨▲一语酸绝 
　　肉然而济难名死吾不如孔易致赙启殡吾不如宗器着状买石吾不如元王妻嫠居于家而吾不能赡。子游学于外而吾不能淑。乃徒絮酒为仪。悲歌当哭。挂徐剑而伤心。返桥车而痛腹。是将何助乎君而亦何慰乎仆也。我堂子居我陌子游魂乎来乎其在故丘山川悠悠道阻且修尔孤之还宛乎若送子之辀也数千里之外九原之下其有感于予之求之也耶 

　　【 真至而文】 

　　○祭黎惟敬少参文 

　　王世贞 
　　呜呼丙辰之春胥会招提余使而东于鳞乃西宗徐并镳觞榼提携明卿继之若鸟逐栖却误伯承改辙几迷君甫毕试其颊犹黧竭蹷而趋式燕以嘻余戏谓君生黎熟黎君笑而答生熟均半摉其褒中乃多篇翰虬龙郁屈虹霞焕烂二京可嗣五岭推冠余时吐舌口不及赞改席卜夜。清吹妙弹遏云停空呼斗□汉君独颓然。乐靡及乱庶几新沓。不作中散。曾几何日南北各天君椽銮坡余耕甫田世之弃余如一败旃公独宝之若狐白焉倦羽頳鳞。银钩灿然。愧无玉案。以报琼篇。散若蓬飞聚则丝牵余部吴兴君为不速颠倒裳衣。酒炙相属。遂登岘山。探讨松竹颜公洼樽磨藓以读放舟碧浪。改席浮玉。明月飞镜。皎洁天目。高山激弦。回波流曲。名画法书。恣君品录。屈指千载。此胜畴续。其后五岁余领冏卿君佐两制出入承明休沐之暇余或逢迎款段系门。凿落细倾。仅火再钻乃西郧征。君唱骊驹余音袅旌丙子之冬纳节归畊君时起告访我园亭短屐轻舠一二友生蹑披巑岏览撷葱青宾主东南胜事颇并粤峤之南。耿焉文星。知君得老。悬车羊城。鳞羽虽艰。音邮互继。君健饮噉。百年可致。有友桢伯书及家弟豫章片石刻君梦记谓一羽流矫矫其袂致音元美。君为我使。醒而笔之。三日忽逝若醉若寐又若蝉蜕非君仙游则我鬼趣君有令昆亦有哲嗣并君其三并拜天曹缙绅之阀孰与君高雅量冲襟恬进洁操千顷宏波静不为涛千仞层崖陟不令劳广文之绝。供奉之豪。君实兼之。所享独饶。有宫易仙。郁乎岧嶤。二子栖焉。服饵逍遥信君所梦君必与遨逝者奚憾存者奚忉呜呼哀哉 

　　【 缕缕如诉】 

　　○祭李于鳞文 

　　王世贞 
　　维隆庆四年八月十九日河南按察司按察使沧溟李先生于鳞卒于苫次其友人山西按察司按察使孤子王世贞闻讣之一日不及为位而以家艰归全明年之三月壬戌朔哀毁小定乃始能为诗百二十韵以哭之又为文一章絮酒炙鸡裹粮授其仆之济上而告先生曰呜呼维子文章。珠藏玉府。示世模楷为明粉黼独立熙台子鼓余舞炳烺长夜。追琢万古。余所心悲。郁曲龃龉。千二百言。亦足以吐其未竟者酹而告汝昔署爽鸠。从若风虎。为郎序迁。不隔跬武清霜昼粲白日宵炬子前西逝余亦东迈。高揭二华。■〈山上差下〉峩岱泰。黄河其间。烱一衣带。玉女腾噏。海若横眦。子之挂冠。凤矫鸿骞。余嗣解组。屈蠖哀蝉。凊泌衡门。其迹则然。所不接席。徂垂十年。圣人中兴。纁帛交贲。子时幡然。顾我色喜。当为女先。女其强起。余谢不可。子曰毋尔畴族女雠畴烛女幽得不思报节士所羞女以佚归。造物所仇。雪涕而冠。实维子谋。旬宣于浙。从子之后。汴绣子被。晋斧余授。太白配月。俯视列宿。云物睥睨。风云僝僽。子之哲妣。悠然见遗。扶服修途。吊影繐帷小人有毋能不攒思美疢朝□。夕而拂衣。奎璧晻翳。沧波竭涸。忽传子耗。既疑且愕。曾未回睫。家祸亦作。髓泪骈枯。肝腑寸凿。呜呼哀哉人生鲜欢。维事父母生我知我爰及朋友一旦尽矣。肤立同朽。维余与子。匪伹三益。薄禄微声。以逮休戚。凡子先驱。余必偕值。子今溘然。视我若捐。余独何恃。而能久全。余复何心。而游世间。子困尸谗。余困人言。存者受憎。殁者受怜。呜呼哀哉。惟昔济上。坐而丙夜。执手浩叹。谁为来者。尼■〈日冉〉暌则。轲周分驾。邈尔汉季。为两司马。不闻扬扢。以绍谟雅。兰金协契。山水齐徽。惟余二人。开辟所希。浮生如寄。胡能不归。金石可泐。荣名庶几。言犹在耳。其人巳非。呜呼哀哉子之遗孤。驹而汗血。子之遗编。家传白雪。有承相在。戚若昆弟。二三友生。其进未巳。素车虽杳。斑管娄纪。人谁无死。子死可矣。呜呼哀哉尚飨 

　　【 情言沁心酸言浸骨生死之涕尽于此矣】 

　　○祭君典墓文 

　　屠隆 
　　呜呼君典墓宿艹矣胔骼虽陈灵明不灭其上直紫宸玉清之班司黄箓而典金笥乎其下充明晨都监惣地下主者乎其再来劫世茂明鸿烈高议云台了未了之缘竟未竟之志炳烺煜霅照烛天壤也是皆不可知。而徒见一棺土坯。四郊藂莽。烟雾冥蒙。霜风凄紧。坠叶逐狐兔。飞沙吹野磷。生平英雄若何。而一□至此。能不摧心。以君典之才之年斯时政宜入侍金华。立交戟。握如椽银不律以进退今古。斧藻太平。出坐高牙大纛。南征夷北讨虏。献俘封观以酬宿昔白猿黄石磊傀匈怀又不然而裹粮蜡屐。登名山。探洞府。采药寻仙。与二三烟朋霞友短桡轻吹出具区笠泽湖口啸歌搔首而问青天又不然而开华堂。入奥房。拥妖丽。听笙竽。一朝有事。弃妻子如遗迹。是皆天之所以假英雄者。奈何曾不一有。而辄冥冥漠漠。去与狐狸山鬼邻乎。嗟嗟君典巳矣方君之讣来由拳仆推去不信无何信矣犹惝怳以疑夫夫非死者岂其梦邪五年而遇一宛陵老僧小白华山下偶与及君典之死老僧曰我国宁有死沈郎彼属蹔有所避要尚在人间心知其非至言乃作有情痴犹庶几万一老衲之口有据也道家有太阴易形死百年而起君典无乃是邪仆低回俯仰君□而前无有君典君典而后亦无有君典其气无所不苞而其才无所不办古有如酒催平乐花宿杜陵君能之朝提猛士□□□人君能之家散万金身留一剑君能之上马□□□马草露布君能之三尺七首一腔热血君能之泪洒氷天魂销雪窖君能之八柱擎天四时成岁君能之朝披一品衣□抱九仙骨君能之功成不受赏徒步归南冈君能之若而人者天即留之以雄快当时。跌宕异代。亦胡不可。而溘先朝露。蚤閟下泉。而世之狡儇者软猾者噂沓戚施者虣盩炰烋者椎鄙贪婪者■〈逞，山代口〉■〈逞，山代口〉富贵而白首门祚鼎盛子孙繁昌则何说邪岂彼凡夫造物弃而不收而此英物巨人帝所急也弃故长年急故短世也然汾阳邺侯独不其然又胡可诘也嗟乎君之生也。震旦为驰。君之死也。山河冷寂。君之所关于此世界。讵细故矣。君与仆结婚▲真不可问 
　　后约俟相共努力前期人缘差了择一溪山深僻处若武陵桃源者同结庐家焉而讲求度世大道远追园绮近文?巾马刘盟犹皦日奈何弃之而去乎今者仆墨绶去身黄冠加首徼君之灵夭?屰遇至人授金液还丹大道业遣累刳心以从事密纬而君不在矣茫茫宇宙畴复为余丹房伴侣者能不悲哉古人垂论于甘井至道取喻于用薪葆光啬神可以久视君乃以才名累身以多事损精犯道家所大忌卒夭天年殆不无遗憾焉要之有数在尔巳余昔与君同病而今庶其免矣生天之福君故应自有之不然者再来而与余世外了所未了竟所未竟以践昔盟亦余之上愿也千里远来哭君墓下惟君之灵鉴之 

　　【 山阳哀笛字字玉凄而墨汁淋漓处觉云雾滃生】 

　　○祭二陆先生文 

　　屠隆 
　　遵太湖而顿辔兮览巨野于修冈吊先贤之墟墓兮藤萝翳郁而彷徨时孟冬之玄月兮。风凄紧而雕伤。采蒹葭而临水兮。白露下而为霜。感华亭之唳鹤兮。送吾目于双鸿。孤云莽其起天末兮。怀二俊于江东。标朗秀之飒沓兮。决焉赏巨丽于司空。哀夫子之才大兮。邅逢时而多凶。洵嘉名之鹊奋兮。夫何丛兰之败于秋风。牙旗折而皷音死兮掩双龙于重泉风沙起而昼晦兮。亮精魂之所宣身佩大将之印兮口吐鸿儒之巨言闵四大之缺陷兮。吾独嗟□好之难坚。肆猰■〈犭俞〉之与凿齿兮又张罗而弥天固犯道家之所忌兮。亦夫子之尤也。委去留而无心兮。荪独遗此丘也。剙丛祠而荐藻兮。扬灵爽于千秋也纷木落而艹枯兮睇玄云之若结苍山空而夜寒兮河溅溅而声咽抚长剑而太息兮。缅想夫子之遗烈。尚飨 

　　【 追声琢采□然有光】 

　　○戏为生祭周叔南文 

　　屠隆 
　　呜呼叔南魂先魄逝跃马气灰击剑心死维□有刀维房有矢淹淹下泉一蹶不起曲房长辞玄堂永闭风云惨淡日月飘忽衣弗御而巳尘肉未寒而先骨号树间兮蟪蛄悲床头兮蟋蟀生时多营■〈山钦〉崎突兀追风飞兔摩空爽鹘手摧劲虏足踏溟渤雕龙搏虎为世英物壮图不成饮恨而殁于戏叔南对酒不能饮。有客不能欢。纤月空堕。烛花空寒。哀角巳尽。微锺复残。使我仰天而涕。废箸而叹。呜呼尔形颀颀尔气棱棱固将望尔以千秋合还万里骁腾昨日之日。骋骅骝于天步。今日之日。掩狐兔于寒扃。而使侠士有恨。英雄无年。白璧中断。红粉早捐。三河气咽。六郡心怜华堂宝炬散为荒烟茫茫猎场犁为墓田天青射雕之野地冷饮马之泉又何由逐轻车而出塞随都护而临边呜呼运逓必迁物穷乃终何日弗西何水弗东秋草罢绿春花披红嗟夫君之盛年何瞥焉而死就木形未离于人羣名巳登于鬼录若有人兮山之阿羌俟子兮水之曲风之生兮萧萧灵之来兮肃□又安知龙女之昼游彷佛湘灵之夜哭呜呼世固以形存为存形亡为亡万物扰扰亦又何常千秋神王马骨鱼肠一朝气尽西陵北邙君之言笑如故而黯焉摧藏以恸哭而代管弦。又何必青枫之与白杨。 

　　【 文致凄酸才情熳烂】 

　　○祭李卓吾先生文 

　　陶望龄 
　　先生没且塔矣望龄始求以使事出出且哭于塔院既而不果月在午日在未于是属其友人王赞化修伊蒲之供为词以哭先生曰于戏先生。独处独游。独行独语目如辰曦胆如悬瓠口如震霆笔如飞雨万蛰俄开。羣萌毕怒。或震而惊。以忘其箸。于戏先生。人谓奇败。奇亦何病。蚩蚩者氓。自投坑穽从穽笑山谓山葢峻山谓穽人子言非正等不平耳隆洼孰胜于戏先生。是亦难言。几席之间。蚍蜉所屯。或洼而川。或▲数语为卓老写生□甚毒甚 
　　凸而巅。或坠或攀。不能寸分。匪居之陂。尔见尔闻。于戏先生。是亦难言。气聚必坟。冈陵峙焉。流盛必喧。波涛以奔。谁云地夷。而靡高原。谁云川恬。而靡浪翻。于戏先生。大鹏九万。风在其下。目无川陵。苍然旷野平与非平谁非平者嗟我人斯。其知葢寡。如彼玄驹。而谈驷马。于戏先生。荷泽妙门。姚江正令。法法全真。人人证圣我说无奇尔思不竞杜口忘言谁其善听于戏先生。尔贤尔才。尚或靳予。心知其然。色愉以舞。有大士言。吾不轻汝。汝当作佛。在尔近取。尔佛尔圣。尔则凭怒打掷詈骂以为笑侮。于戏先生。呼牛马足。谓麕狼题。有蹄适五。有角非岐。命之曰麟。胡为弗疑。轩圃虞田。胡为弗来。于戏先生民尊厥闻。若尊其身。保厥是非。如守诅盟。矢鹄何仇。羊蚁何亲。贸首之争。匪地匪城。于戏先生。爱梦憎空吹光斫水涂割匪殊在亡均理于戏先生。巳而巳矣。 

　　【 其旨恢以激其言愤以凄】 

　　○祭海忠介公文 

　　伍袁萃 
　　明故南京右都御史忠介海公发迹琼台悲声天壤勾吴伍袁萃闻其风而慕之有年矣万历乙巳观察海北会海南林宪长臭味交孚乃檄有司构祠祀公既成祭告其辞曰公之衷如皎日。公之履若凝霜。公之心信于君子。公之迹疑于小人。公之胤斩于一时公之名垂于万世人之知公者在绳纠一疏可以见公之概余之知公者在终始一节可以定公之品初厄于吴相。继厄于楚相。今二相之灰冷矣而公之忠诚益显初毁于省臣。继毁于台臣。今二臣之骨寒矣而公之闻誉弥光萃也偏阅名世衡鉴颇审或矫饰于外貌而中情实悖或矜奋于壮年而末路顿隳全节完名惟公一人公之神在天。公之像在堂。廉正者谒之而欣然有会于心。贪邪者谒之而泚然有汗于颡。即矫托者谒之亦见其足将进而趑趄也。呜呼是足以扶植名教而振起世风矣。尚飨 

　　【 光明磊落可以享公】 

　　○祭李松汀文 

　　许獬 
　　呜呼人之生世无所不可知而有所不可知所可知者朝端有公论。闾阎有是非。虽匹夫匹妇之愚而莫之或欺。所不可知者一人之喜怒。弗夷弗时。而尤不可知者天道之与善人。乃有丰有啬有甶??有遗靳弗尽施。曩者先生抗疏青琐凛然弗避流窜之辱斧钺之殃亦惟是为天下大本计是隐是图夫岂无当于皇衷而先生无禄一斥弗庸迩来　主上加意元良遂正　东宫诸所缺失渐反故常岂异人议亦惟是先生畴昔之画是听是从并时以言事去者方且弹冠相庆连袂升朝而先生无禄乃以疾终愚不知国家之于先生胡为乎用其言而弃其人造物之于先生胡为乎厚与之以名而薄与之以荣虽然其言行而先生之所造于天下不轻其名成而造化之所以宠先生者虽不有九列六事之贵而其荣巳过于三旌名者豪杰之所竞而造物之所忌故彼苍之于先生不惟不尽与之以高位重禄而且不尽与之以修龄然苟名之既成而使海内士屈指而数曰吾乡之以直谏显者自李先生则虽不获尽享其位与其龄而先生其何媿于九京先生尚飨 

　　【 绛云在霄卷舒自如】 

　　○祭饿死张烈妇文 

　　陈继儒 
　　维万历岁次丁未朔日癸亥谨以首阳之薇娥江之水致祭于明故张烈妇陈氏之灵曰吾闻古之节妇或克面引镜或?牙攵历?耳握刀或割发表心或截鼻见旨非外迫豪强则内迫父母耳张茂才弥留之际烈妇以节许之父母不忍伤烈妇心愍然以白头守节许□妇矣岂不能须臾忍而竟死耶夫程婴未死以赵氏有朔在。张世杰陆秀夫未死。以宋氏有帝昺在。今烈妇谁倚乎。有孤则保孤为重孤无可立则狥夫为重等死耳溺死畏死排死盗贼毒蛇猛兽死五日不汗死七日不谷死讵若烈妇今日之死为快哉村妪灶婢以缓死劝节妇此若以蘓属国洪忠宣劝人夫属国十九年而归汉忠宣十八年而归宋。要自有天幸。不当与人臣道也。藉令数年之内不幸以他故死。即不忍为逆刘豫所留。亦将为降李陵所笑。文信国被执就义稍缓。太学生王炎午作生祭文以速之。誊写百篇榜之水陆通衢曰丞相欠一死耳。今烈妇饮毒饮金继之绝粒必从张生地下而后巳既不觊苏属国洪忠宣之生还又不待王炎午之生祭则烈妇之死加忠臣一等矣。一死而后不辱张氏妇。一死而后不辱陈氏女。一死而九峯若首阳。三泖若娥江。使见者心胆皆栗。谭者齿舌俱香。感激义烈。敬奠一觞。非止为闺阃劝葢将廉顽起懦告诸男子慎无负七尺之须眉而□百代之纲常也呜呼哀哉尚飨 

　　【 震荡耸豁如闻霹雳声】 

　　○祭张睢阳文 

　　倪元璐 
　　维神雄挺鹄搴恢奇骏起南阳降嵩睢阳止水其气在须其义在齿姬人雀鼠尽为国死祖父官乎男儿死尔提许掖南寒安堕史有唐上忠延今永祀孰读其书有泣有舞昨经其祠有吁有诩长春寓宫吴昌别俎范其雄仪式于下土持酒酌神长言细语凡逢叛人怒须勿沮有臣奸君有将逃圉并施神鞭以襄国斧庙貌初孩蒸尝惟祖始于吟蚊卒于雷鼓 

　　【 英风凛凛】 

　　○祭曹太公文 

　　刘锡玄 
　　呜呼人世所蕲者荣名。而与罄于其身也。毋宁衍于其嗣。人世所蕲者嗣贤。而即享有其嗣也。亦不必适于其意。惟真能适意者不以荣以嗣也以自呜呼真以自适者几见于不周之世。吾佹见之一曹太公而悲哉乎其佹逝。吾识公之嗣公。以丙午之偕计。而承公之徽音。于芜阳之鹪寄。公嗣为谁。白苎黄龙间惟元甫特闻。而海内词人咸三舍以避。维锡玄之不肖。扬糠粃者十年。而元甫始树丙辰之帜。然玄以白首郎婆娑蟂渚而元甫正以潇洒宗之奉太公而上曲江之新觯。一时之荣太公者。不得不以元甫。而太公之适元甫宁繄一第太公自以霙纷泉涌之才半豹擎雷而蜗争蚊鼓何足回其高睇。一拂抽而归天门。日以双柑斗酒。上与锦袍乘月辈寻千秋之???。年越古稀。而诸豪少年与饮者。罔不先公而醉。醉与醒与。明府与封公与。其谁测三昧之游戏。公之来兮何从。去兮何为。又谁知骑龙乘箕之所税。即元甫所为卓卓三不朽者转用不朽乃公而乃公自不关嗣公之▲员矫如游龙 
　　分齐。呜呼斯世斯人。斯不愧古人。所称自得自适而人羡其用物也弘吾独窥其视物也细维锡玄以犹子备千陬。而公似收为贤子之雁行。不诋为木屑之俗吏。其手作蝇头以问讯吾翁者。吾翁什袭以藏而珍重。春来觅我于峯纹江碧间者。锡玄且新酉?刍千石以伺。不腆宜园数十年来始辱一元甫之淋漓。而旦莫间。曾不得邀太公之一骑。呜呼两家主伯两辈儿郎并刻日以寻陈荀之盟。何公忽图南面王乐而竟于十八景乎恝弃。我辈自以俗肠戚戚于生孔漫沂孰溪而雪涕。而公且厌薄蓬山而超登葱岭何争此五浊界之八九十岁。锡玄之酌明水而哭公也。不敢谂公以俗谛。而公亦彷佛乎掀髯而歆此狂奴之一祭。 

　　【 生活不可捉如虎跳狮蹴戏游中有猛容】 

　　明文霱卷之十六 

　　●明文霱卷之十七 

　　武林刘士鏻羽石父评选 

　　杂文 
　　铭 
　　颂 
　　赞 

　　◆杂文 

　　咎须文 
　　瘗旅文 
　　哭白沟文 
　　瘗笔文 
　　足责吴子文 
　　古陵坡吊古文 
　　逐训鹏文 
　　瘗古志石文 
　　为太恭人乞言文 
　　畣四明山灵文 
　　告亡儿肆夏文 

　　○咎须文 

　　吴宽 
　　姬仲子始冠有问以年数者对之未尝不以为诈□日览镜始悉其状葢其过在须也为文以咎之噫吾语汝须人之一身五脏是俱惟肾之余乃为汝须汝须之生种类亦殊两颊曰髯口上曰髭汝居口下其垂如胡然汝于人出必有候不少不老不先不后而独何故即为我有初焉萋萋勃然满口绸缪连延纷纭杂揉其密若林其丰若蔀其直如戟其蓬若帚既非清眉之暎目。岂若鬒发之在首。不取人悦徒增我丑见者称呼率加以叟即告以年罔不曰否既骇生客亦惑故友陷我于诈舍汝安咎彼其耳目口鼻各有所司。天君有命。奉职无亏。汝须之生。则异于斯泰然而垂百无一为且今犹可逮寒暑几易日月载驰汝将变黑为白如抽茧丝感光景之迅速适足以增老大之悲我不汝咎咎将安施言巳或见有人缁衣玄裳颀然长立率众而前自称须神曰我属躁进敢尔有犯适辱切责度不可赕脱容尽言九死何憾当夫张筵设几宾客交互让汝左席职我之故我何负于汝五达二岐步履从游让汝一武繄我之繇我何负于汝宜叔而伯宜弟而兄以有我在孰轻汝称我何负于汝汝今顾以区区老少之故咎我我负汝耶汝负我耶且耳听目视鼻嗅口食虽为汝役实为汝贼。嗜彼臭味。眩于声色。蛊惑心志。曾无纪极。亦有人生。不免襁褓。得见垂白。欢欣绝倒。凡我有言岂自斧藻和药剪我而君臣义笃。煮粥燎我而兄弟情真。燃我于持烛之顷者可窥人之量拂我于会食之际者即受人之嗔怒之辄张足以壮将帅之勇气捻之而断足以役诗人之唫魂种以数茎而拜上相垂焉至带而位臣。染我以药既见咏于唐士。缠我以帛尤足垂于晋人阉寺熏腐之余我即与之绝沙门寂灭之教我不与之亲具此羣行汝岂弗知况我虽微亦汝亲枝不敢毁伤古训是遗我不汝咎反我咎为能削即削奚费说词少焉隐然不见仲子惊悟静言思之深自悔悟掀须一笑欢好如故 
　　▲谑言绝倒 
　　【 波诡云谲似胜责髯奴文】 

　　○瘗旅文 

　　王守仁 
　　维正德四年秋月三日有吏目云自京来者不知其名氏携一子一仆将之任过龙场投宿土苗家予从蓠落间望见之阴雨昏黑欲就问讯北来事不果明早遣人觇之巳行矣薄午有人自蜈蚣坡来云一老人死坡下傍两人哭之哀予曰此必吏目死矣伤哉薄暮复有人来云坡下死者二人傍一人坐哭询其状则其子又死矣明日复有人来云见坡下积尸三焉则其仆又死矣呜呼伤哉念其暴骨无主将二童▲杀此巳足痛哭 
　　子持畚插往瘗之二童子有难色然予曰嘻吾与尔犹彼也二童悯然涕下请往就其傍山麓为三坎埋之又以只鸡饭三盂嗟吁涕洟而告之曰呜呼伤哉繄何人繄何人吾龙场驿丞余姚王守仁也吾与尔皆中土之产。吾不知尔郡邑。尔乌乎来为兹山之鬼乎。古者重去其乡。游宦不踰千里。吾以窜逐而来此宜也。尔亦何辜乎。闻尔官吏目耳。俸不能五斗。尔率妻子躬耕可有也。乌为乎以五斗而易尔七尺之躯。又不足而益以尔子与仆乎。呜呼伤哉。尔恋兹诚五斗而来。则宜欣然就道。乌为乎吾昨望见尔容蹙然。葢不胜其忧者。夫冲冒雾露扳援崖壁行万峰之顶饥渴劳顿筋骨疲惫而又瘴厉侵其外忧郁攻其中其能以无死乎吾固知尔之必死然不谓若是其速又不谓尔子尔仆亦遽然奄忽也皆尔自取谓之何哉吾念尔三骨之无依而来瘗尔。乃使吾有无穷之怆也。呜呼伤哉纵不尔瘗幽崖之狐成群阴壑之虺如车轮亦必能葬尔于腹不致久暴露尔尔既巳无知然吾何能为心乎自吾去父母乡国而来此三年▲欷歔叹息何其死痛 
　　矣。历瘴毒而苟能自全。以吾未尝一日之戚戚也。今悲伤若此是吾为尔者重而自为者轻也吾不宜复为尔悲矣吾为尔歌尔听之歌曰 
　　连峰际天兮飞乌不通游子怀乡兮莫知西东莫知西东兮维天则同异域殊方兮环海之中达观随寓兮莫必予宫魄兮魂兮无悲以恫又歌以慰之曰与尔皆乡土之离兮蛮之人言语不相知兮性命不可期吾苟死于兹兮率尔子仆来从予兮吾与尔遨以嬉兮骖紫彪而乘文螭兮登望故乡而嘘唏兮吾苟获生归兮尔子尔仆尚尔随兮道傍之冢累累兮多中土之流离兮相与呼啸而徘徊兮飧风饮露无尔饥兮朝友麋鹿暮猿与栖兮尔安尔居兮无为厉于兹墟兮 

　　【 以自吊之泣动于旅魂故言言极惨】 

　　○哭白沟文 

　　李梦阳 
　　正德二年闰月初吉予与职方王子俱蒙放归南道白沟之野往白沟之战王子伯大父与予曾大父死焉百载愤痛爰托于斯文　呜呼嗟哉此何流兮。皓沙千里。霜雾四兴。荒滨断岸。陵沉谷崩。积骨成丘。冲波沃云。月星夜昏。杀气昼屯。粤春事之既载。乃予迈于兹野。览残墟以掩涕。搴故栅而维马。暄氷泮而复峙。辰物郁而未伸。日仓莽兮将坠。天惨■〈忄列〉而怆神。前俦伫以惊顾。追侣怅而增惑。趾欲进而踯躅。哽唏嘘乎内恻。尔其龙鬪虎争。雌雄未决。战形辟。兵营列。乃有秦楚善战之士。齐晋诡谋之生。接轨方毂。抉地维而划天门。甲光镜四野。戟枝亘长云。钲鼓鸣兮河海竭。军声振兮山岳裂。嗟时弗利甬道绝。弱之肉。强之食。饮人尿。咀马革。遂尔横尸蔽畛。崇胔截流。声哭振天。漂血成沟。贱至台隶。贵或君侯。刃剸其骼。戈穿于喉。践为土沙。迭若陵丘。魂营营以无归。骨交加而卧霜。鬼啾唧以宵啸。人懔栗而断行。风阴阴以四起。折镞朽髑。杂瓦砾兮飞扬。呜呼此为何流而有斯战场邪。窃尝究性命之原推兴替之端民死等于鸿毛亦有重于泰山彼短兵兮既接。接砉天倾兮地摇。乃有睛被刺而不转。肤受刳而弗逃。此结缨抗轮之夫。甘心乌鸢之口。膏野草而罔顾者也。猗嗟我祖。生为士雄。死为国殇。岱华摧而孰支。玉石灼而并戕。委英肝于尘砂。灭声影而永藏雷霆结而迅音烟飙烈而怒扬神怦怦以缥缈。凭悲氛而望故疆。猥小子兮何知。缵箕裘之末躅。忾时命之难谌。惧遐耀之堙辱。愤原隰之裒弃。束无棺而葬无莹匝墟圹以冥索林莽杳兮纵横肠纡回以崩裂。涕阑千而染缨。物何微而不昌。德何远而不存轸将发而复结托哀响于兹文 

　　【 英辞润金石】 

　　○瘗笔文 

　　陆树声 
　　予自南雍谢病将归理其装败笔盈箧童子启予盍畀水火予曰是予靡廪粟以朝夕指使从事焉者其忍诸发策以筮之得坤之六五乃择地西南隅坎而埋焉为文以告之曰维尔初觏。肆予髫童尔资锋颖以发予蒙予尝下帷覃思。隐几研穷。呻吟咕哔。语锻词镕尔职输写予意乃通暨予翱翔黉舍。试蓺泽宫。孰使予扬眉吐臆。转腕生风磨铅出利刓扑抽工尔于是与有庸焉予既陆沉世路。滥迹章缝。离奇偃蹇。阘葺疏慵。不腼予辱。周旋始终尔虽缄默窃隐予哀进不能使尔载直图书之府。簪侍蓬莱之宫。铺张圣制。黼黻皇躬。庶几驰竹帛以勒鼎钟。退不能纵横六艺之场。搜罗百氏之丛。书穷八法。学赡三冬。上规庄屈。旁轧张锺。使尔驱云雾而走蛇龙。徒使尔颠剥形秃挫颖销锋。交疏几格迹谢磨砻。浮湛故纸颠倒箧中。孰令尔劳大而不收功。若乃琱文破义。伐异党同。渔猎管测。邀誉市容。脂言簧鼓。贾进希逢。使尔含毫茹羞。濡首低佣此数者予曾不以是溷尔尔亦能谅予之幽悰惟是紬经绎史沂流寻宗。摛辞摘句。组绘雕虫。兰堂桂馆。啸月吟风。徘徊景物。陶写心胸。使尔疲于应命靡适不从是尔尝力于予而予亦自信无负于管城公也筮告孔嘉含章有终月日维良往即尔封稽无咎以无誉予亦将括囊于山中 

　　【 设色鲜新】 

　　○足责吴子文 

　　吴鼎 
　　疆梧大渊献之岁嘉平之月除夕前二日吴子坠舷折足昼夜仰号七旬痛乃定定后五阅月乃离榻又五阅月乃杖梨自遭患至是期矣尚不良于行吴子拊膝叹曰异哉余此足也古之人跣揭陶鱼□胝躬耕穿履践雪蹑蹻担簦若是者吾足未经也今之人高门悬薄日往趑趄造请逢迎健步风趍若是者吾足未能也改岁多暇祥琴既声避喧集野聊尔曳行欻一跌而弗振匪三爵之沉冥彼险巇而弗踣此优逸而菑生意者多行非礼刻肌摧髓天降灾罚以惩淫宄邪抑断腕决蹯全予首领塞马非妖支离获幸邪胡为宜瘳而久不瘳也足忽应声责吴子曰足不负子子则负足多矣昔也仕不择禄。诎体小邑驱置风尘之下跪伏庸竖之侧污吾足一也。既乃触天网。坠危机。婴金木。受榜笞。污吾足。二也。朝祥暮歌。圣门所讥。临深履薄。百世之师。子皆弗念。以及熸夷。污吾足三也。子有三大负于足诟莫甚焉尚何让我以奔趋而怖我以险艰嘲前轨之未餙忘巳迹之多愆且吾为子足多历年矣进弗使升叶陟要。乘坚跨肥。委蛇玉阶。侍从黼扆。退弗使却影离尘。高蹈遐放。息响空虚。流憩闲旷。徒匍匐以学步。昧筋力之日丧。履坦途而未迈。追逸驾其奚望。纵此足之无玷亦何禆于贞亮孽匪神作祸弗知创称天引命诡情谲狂安得无咎哉安得无咎哉若夫步及奔马而不俛为僇者。非阙足也。珠玉无胫而含耀华椟者世所瞩也故夏后偏枯而称乐圣正因伤而训垂申徒遗形于子产无趾务学于仲尼跛卿霸晋膑子师齐相中山者膑脚之司马代穰侯者折骼之范睢咸以俶傥光扬乎下体岂缘陋足借誉于丰躯顾惭媲美于数子。何患见哂于跛夫。 

　　【 情澜迭涌不染俗尘】 

　　○古陵坡吊古文 

　　黄凤翔 
　　正统间江西剧寇繇永春向吾郡势辀张甚太守熊公尚初率民兵御寇卒遇战于古陵坡时卫将观望不至我兵败绩熊公被执不屈死之晋江主簿史孟常阴阳训术□仕洪亦以身殉焉余游安平经兹地追感往事怆然兴怀爰为文吊之呜呼噫嘻兹地曰古陵哉层冈陁岸宿莽荒垌栖乌含咽潜???吞声浓烟昼晦磷火暮腾行旅踌蹰而缩步征马踯躅以悲鸣舆仆相与指顾偶语曰异哉乎曳雾朱幡。浮空熊轼。旖旎摇扬。交驰四陌。是何祥也。乃令人眴目怵心邅回掉栗顾望怦营豗愦怆恻耶繄昔黑山聚蚁绿林揭竿狼奔豨突□躝闽关婴孩悬槊村堡摧残瞷我孤城黔蒸胆寒尔其虞四郊之多垒坐黄堂而蒿目陈师鞠旅建牙竖纛组练挥虹劲弩贯鹜躬介马以前茅约屯师为犄角巳乃枭鸣营树。星落郊陲。右军迷道。楼舡失期。狡兔潜伏。骇虎猖披。旗靡辙乱。矢竭鼓衰。羞投衡而拔旆。猛裂疮而含吮。遭还狞之见获。耻改馆以赂免。踞坐骂贼。旁观泣泫。吏士感愤。怒目攀幰。九原同归。白刅可践。委忠肝于藤蔓。蒙贞魄以尘沙。天凄凉兮闇叆。人惨悴兮痛嗟。纷迸泪兮零雨。招游魂兮悲笳。呜呼自古皆有死所欲甚于生死有重埒泰山生乃轻等漂萍先轸免冑季冑结缨节槩气烈电掣雷轰疾风劲草繁霜杜蘅复有广陵功曹渔阳椽簿慕义慷慨捐躯殉主如模在型如方在矩民到于今称之讵不声施千古哉江山犹故青史具存流馨垂耀标表暏闻岂曰火炎兰艾俱焚英灵岳峙杀气云屯伊余散人登山临水瞩风景于新亭续歌谣于下里随老马而识途询居民以故址步斜阳之倒影。叹风埃之满前。对觞咏兮失欢。怀忠贞兮涕涟。望城东之遗庙。惟荒墟之数椽。荐苹藻兮靡及写余哀兮短笺 

　　【 情词慨恻】 

　　○逐训鹏文 

　　赵时春 
　　来汝训鹏皇降烝类唯乂平康无疾瘯蠡夭蒙札瘥以偕丧亡唯汝训鹏顽慝嚚昧□汶昏瘃作是妖祥鸺鹠生狞炰烋罔蛊以乱天常玄黄晦冥或咻于隅或啸于梁虩跳咿口?优呕哑啁哳哃喝虚张蘪藋榛芜□萃盘踞喧呶庚唐或攫伏乳或蹋飞虫骨骼委僵来汝训鹏帝布大命于下万物宥之纪纲羽族翕师则有鷟鸑凤凰佐以隼鸢鹯鹘剪除不良汝不悛悔磔胔裂育蓐收守形淑慝大光虎?白钺纤利章明汝不速去兮乃尔见殃硩簇之职掌去妖鸟殪鷇室家颠巢木杪汝不避患尸汝腐草繁弱碆卢系以微缴汝之微躯又将安矫来汝训鹏汝勿西适沙州西国狻猊柑汝头。汝勿南适海隅南方朱雀啄汝咮。汝勿北适貉貊北荒荼郁划汝骼。汝勿奔于日月中有乌兔将汝捽。来汝训鹏宥汝以远东投渤澥。田近于畹。天之弃地。以它殽混。汝其努力。尽室东徙。戢汝族类。薮渊逃逋。汝不予听。则乃有苦。 

　　【 词严义正】 

　　○瘗古志石文 

　　邹廸光 
　　去先人数百武而近工人掘地得古瓮焉纵横尺有奇余拭而读之则唐人墓志铭字尚未剥落可读古色黯然其葬以大中元年十月癸亥其先世皆贵盛三世父子兄弟簪缨相望葬者志者其姓名蚀不可辨其地则安凤乡其人志称其聪明仁孝然文甚简质不作近代谀墓语嗟乎葬者藏也骨内归于土无不坏也志以志之铭以名之庶几陵谷变迁而名不朽而唐大中距今千有六百年羡门潜闼玉匣珠襦一切亡有是志落它人手供累块耳张藉诗千金立碑高百尺。终作他人柱下石。今既不幸而见发。又幸而遘余。而又不幸终不能举其名。世之人役役百年之内。复规规百年之外。敝精竭神以蕲不朽。亦何益哉。晏平仲所言焚之亦可沈之亦可其衮衣绣裳而纳诸石椁亦可其衣薪而弃诸沟壑亦可达哉其言之矣虽然余既巳耳而目之矣安知尔之神气不传抔土以存哉余命童子瘗之故处而仍以觞酒豆肉为文以告之曰千百年之前贵耶贱耶贤耶愚耶吾不尔知千百年之后存耶灭耶显耶晦耶尔不自知又更后此而千百年尔铭无恙耶吾言存耶吾与尔皆不能知而向为尔也者恻怛悲哀而志之今为尔也者歔欷太息而瘗之是造化小儿之愚吾与尔而吾与尔又不知也悲夫 

　　【 澹宕之音】 

　　○为太恭人乞言文 

　　李攀龙 
　　不肖年九岁为廸功君遗孤太恭人年二十有八岁襁抱二弱弟称未亡人祖母杨昵于前子忧不肖暨二弱弟长则当薄其产数不予太恭人志也太恭人即倾籯中一勿问之唯朝夕糊饘粥自命曰彼岂谓未亡人重捐生即不忍此二三子贸贸食嗟来食相□仆菙转沟壑也地下有言此二三子安在哉未亡人其尚有辞矢靡慝唯二三子焉依祖母杨持太恭人愈益亟顾若新妇太恭人亦愈益肃祖母杨病痈目溃太恭人溽暑身自浣湔傅药底革而豫宗党无不难者葢八年不肖知敬业事诸君子然恒以戞羮失诸君子太恭人叹曰尔何与仲多哉即餍髠奴何异也先是有诮不肖不能力穑服贾者兄嫂意难久居矣遂废箸出各僦别舍太恭人所分赀仅支朝夕母子■〈姁上灬下〉■〈姁上灬下〉相哺也取济西田自泺水用易岱亩元年三什租季年乃什租太恭人泣曰吾寡且不有秋何赖哉因贷息没入富农迁庐学宫傍属不肖壹读廸功君书伏腊行经师修脱簪珥取给焉不肖奇蹇罔所抡录又家徒四壁立太恭人困于女红最辱洴澼勿恤为之指手至胝龟率日一饭即再飧必鲜饱二弱弟在穷阎与佣保杂作自卖奉菽水葢七年不肖乃下帷授毛氏诗稍稍致糈养比既禀有担石储太恭人巳戒令从游士贫者觌弗用篚矣二弱弟顾犹旷不有室里妇约结缡者窃邻窥之莫不中辍采谢□谓何可弃女于是也庚子不肖始应郡举甲辰诣对策以第次晚得补司寇诸郎时与二弱弟抚诸孙称觞堂上太恭人言夙昔事未尝不辄泣下罢酒也无以二三子不易至今日哉则唯大君子有赐言 

　　【 本写寠况凄其却自芳蕤流动当繇情深而□□】 

　　○畣四明山灵文 

　　屠隆 
　　广桑子与吴子茂倩董子扬明叶子虞叔入南雷访友人汪长文氏将从南雷入四明巳而山中人言从南雷入四明岭路险绝且初夏大雨后溪流暴涨遂止不入抵家之明日广桑子蚤起坐中庭门者报一青衣人致书开椷读之则四明山灵诒书嘲广桑子者其辞曰不谷守在罙阻钦慕足下高风间者闻足下将举玉趾辱临敝山且有事于掔芳搴秀探奇阐灵发藻绘于毫楮摽名胜于寰区营丹灶于嵓扉函真诀于石室含辉韫宝九锡此山葢闻罗浮以稚川天台以子微。华阳以通明。委羽以季玉。合皂以辅汉。悬溜以远游。金华以初平。华山以希夷。缑岭以子晋。青山以谢眺。玉笥以子云。九华以太白。衡岳以昌黎。或留真迹或垂名文永镇山阿同敝天壤故今者不谷于足下有厚望闻足下之来喜动颜色松桂荣鲜??员鹤忭舞虎豹驯扰麛麚踉蹡玉童涓除俞儿供命山出石髓水流胡麻扫嵓阿以为闼房藉芝兰以为荐褥褰云霞以为帷帐羞桂辛以为厨馔酿柏露以为酒浆风松篁以为笙竽激鸣籁以为宫羽剪荆棘以便杖屦除蛇虺以清道涂敕岭上白云走逆行李谷口不谷清斋三日敬迟履綦夫何报足下不果来云霞无光薜萝失色胎禽孤唳清??员独号冷月鉴空山。悲风吟灌木。不谷泬寥而惆怅者久之夫足下廫霩士鉴识奫沉风神散朗腹骨千秋目游四部气不染乎滓秽心常栖于玄真洗马之肤神两清许椽之情具双胜谓宜抗手烟霞竦身嵓岫追迹禽尚希踪仲长子不闻于道书乎海外则有三山。域中则有五岳。洞天三十有六。福地七十有二。孔穴相通钩络相连其中多金堂玉室药炉丹灶斑驎苍虎紫凤青猊神芝嘉木朱砂曾青云笈霞编大洞灵宝神王游处真官窟宅以故高蹈玄览之士率好托迹焉何者人情处市喧则生垢溷履高旷则来清虚凡夫浊士终身汨圽尘壒沦坠幽涂壤虫粪蛆亦足哀矣而从古灵八仙客蹑景登遐大都从名山□府修证而得之即不能冈避世之士取以纵心远□□耳清泉脱是非于人羣免祸乱于朝市全八口□□□垂一家于名山至如周长秦短。汉兴楚灭。魏帝晋亡。范蠡逃。文种死。留侯谢。韩彭醢。耳余交恶。田窦相倾。错盎结冤。潘石蒙难。丛台圯。章华倾。姑苏荒。金谷废。空花海泡乎。山中人悉充耳而不闻。掩目而不见。而桃花临岸鸡犬成邨牵犊荷犁夫畊妻馌沙明而水碧猿啸而鸟啼兴至则葛衫桐帽沿溪而行稍倦则艹毯藤床枕石而□斯亦逃名遣累者之所托也。我四明有石窗锦镜千丈徐鳬西亘阳明南连台岭道家号称丹山赤水洞天震旦国中列于第九而刘樊二真子此得道度世四方高人韵士■〈逞，山代口〉■〈逞，山代口〉蹑履而至裹粮而游矧足下为四□人石窗云雾近在程几居怕挟此山以诧海内形之篇章发之唫咏累矣乃生四十五年未一跻览今者杖履业指南雷南雷距四明只尺耳顾乃舍旷士之远心束拘儒之鄙见忽岩瀑之奇胜惮磴道之险艰回车返辙沮气灰心坐失清缘甘就尘坌对俗人于市廛守妻孥于牖下世事填胸喧聒满耳夫四明在君室邑内犹不能抠衣一览其胜何况五岳散在九州岛者乎又何况十洲三岛随流乘涨无风而洪波百丈者乎又何况昆仑玄圃远隔弱水万里者乎夫垂足万仞形如飞鸟者彼亦人耳临绝崖坠深谷王长之舍身为道也足下尝自许刳心遣累除恐怖断烦恼历苦行以了道归真而神气不充筋骨差孱吾未见持俗肠而获真道者也即又奚以称冥寥子游为不谷窃为足下耻之书到愿足下厉志奋气决策而来子如欲借岩阿以著书则石室天窗间可以藏先生之副本如欲修道栖真则刘樊之丹灶无恙惟足下图之广桑子得书乃作畣曰维明神锺灵诞德渊穆朗澄上帝锡之嘉命俾治名山作镇东海实乃无疆维休下走徼天厚幸得托名神封内生四十五年于兹始困贱贫中缚婚宦久不能一登览名区搜采神界顷以孱阻中道而还是用取讥灵哲觖望烟萝以为明神羞兹者亲洒瑶篇贻之尘秽导滞发蒙敬闻命矣夫托迹高遐。栖志幽绝。妃崇霞而疋孤云。友青松而侣白石者。至人之所以登真也。鷃处藩篱。蚓蟠泥壤。竞身名而逐刀锥。附腥膻而噆肤血者。俗物之所以沦秽也。下走家大江之上颇禀海气演瀁自幼廓落疏中于世味一切都淡惟淡故其于物也不生牵滞惟疏故其于道也不能坚精山水幽栖之趣少颇不减中年化吏奔走道涂鞅掌簿领京洛风沙被面尘土没胫讥谗是非日有撼顿其身虽在冀北车轮马蹄间而其心顾时时作江南清溪碧石想后遂徼惠忌者从人口吻中脱归归而四壁萧然三径荒甚宅西一园地如手掌大乃凿一池跨小楼其上池边芙蓉芰荷茭芦苹蓼野鳬鵁鶄之属无所不有而余地更杂艺艹花竹树翳然萧森比干仙人之葫芦其中大地山河皆在矣下走日奉老亲挟妻子浦?女娑其间客至则便相共啸歌而遗放身世以故眷此蓬累息意名山以鸡豚为麋鹿以豆藿为松杉以野老为佺期以沟渎为丹井曲局如此是宜明神之见陋也虽然亦窃有说下走闻之西教心凈土凈。心秽土秽。乃有迹履淹洿而神游阆圃。身寄灵境而情染俗尘。故桓先生得道于爨下。宋齐丘遗辱于九华。古今游名山登洞府者多矣。顾其游亦大不齐。玄冥之士。托以栖真。骚雅之士。托以发藻。枯槁之士。托以避患。虽所由不同均之足贵。若乃广买丘陵。多植松栝。布庄丁以秇莳。挈青乌以卜地。裹粮累月为子孙谋。是为利游。本无山水之僻趣。托为登览之高踪。钓诡北山。揵径终南。望车骑而摇魂。听鸣驺而动色。是为名游。不探灵閟。不访道真。不采灵药。惟携声伎。陈丝竹。而放情山水。沉湎曲蘖。是为俗游。手牙筹而不辍。计针艹而无遗。尘容垢气。沦于心髓。而妄意杖履偶涉名山。据危石而思构竞。临青溪而谭米盐。是为尸游若然即所谓三十有六。七十有二▲请诸游客自省 
　　者皆障也。下走品局虽卑神况颇澹身羁穷巷心在灵岩迹混隘湫情寄超朗胸中窃自谓有五岳焉则明神必开口而笑之峩峩五岳散在寰区宁有无某足下而有其胸中者业混隘湫而谬云超朗所谓强辞耳即千秋万岁又胡津津尚平禽庆哉夫灵秀发于造化玄閟阐于道流巳则不能从而复以谬言诳世是上销折神灵之气而下为俗物张帜也嗟乎是余过也夫是余过也夫下走请遂斋沐裹粮蒲服敬拜明神山中其幸为下走指示刘樊葛仙翁诸真藏丹留诀处下走且苦志修炼无负神休敢告下陈勿深呵让 

　　【 辨若焰山解如沃雪而淫淫与与若有百宝流苏千丝铁网供其铺设】 

　　○告亡儿肆夏文 

　　锺惺 
　　自八月十二日至廿五日儿肆夏葢亡十四日矣口念儿名心忆儿事儿言目想儿形耳存儿声儿纸墨未干衣汗未燥席温未寒履迹未灭谓儿在后园书房也谓儿往新宅看大父母也谓儿行游街市未归也谓儿远出郡邑应有司试也怳然不省儿亡时时闻儿母哭声于帷闻裁楮招魂为儿作冥荐出循厅事有七尺之棺在庑有素幄食器在几有亡儿樊倩秀才之灵八字在灵床上乃始疑儿亡也儿真亡也哉于是不得不以儿为亡者而亡之而招之呼其乳名曰首哥首哥呼其名曰肆夏肆夏呼其字曰樊倩樊倩汝真吾儿乎非吾儿乎儿死有灵乎无灵乎死而去乎未去乎去而复来乎不复来乎来有验乎无验乎汝生而美好强健聪慧老成沉深缜密孝慈渊睦方正磊落汝虽生年十六巳具生人之体较之行尸走肉鼠首豺心生无益于时死无闻于后与世所诅其生而利其死者万万矣予年十九而生汝汝数岁而露神锋十三岁而补诸生矻如巨人十六岁而试诸生高等试归八日而病病十三日而卒使我奄忽遂年三十五汝愁我苦我诳我误我闪我亦足矣我前世今生何孽何冤于汝而使我至此乎自汝生后汝弟妹十人皆怀抱夭殇尔筋骨如铁玉色金声素强无疾无短折相日者羣言汝大贵大寿至死坚言女不死使女相不当死。命不当死。而卒死。使予茫然不解。正女之巧于愁我苦我诳我误我闪我者也。纵汝当死汝弟妹十人岂皆如土芥如猪狗不足以赎汝一死彼造化者胡为赚我男女者十人囊之以去而末收其长且贤者乎忍矣忍矣汝烱目疏眉修膺映丽志在度世出世不可一世今闭汝以七尺之棺使村巫里咸剪纸招魂加汝以亡人之名汝甘之乎汝受之乎欲不甘不受得乎冤哉痛哉予散落旷澹人也于世无关系见女不骄不惰好弄亦好读书废眠食忘寒暑不由父督不由师训妄意尔为功名热中之人且精勤谙炼家事时务熟悉如老人又谓尔可以托身托家托世使子得以游戏文史逍遥玄寂讵知尔好道奉佛喜为世外之论方外之游暗室中夜礼斗焚香持日月斋禁行之数年不倦此岂书生学子所为乎而又厉禁侍者不予知藉使予知之岂遂效常父禁女所为且广汝以世外之论导汝以方外之游吁嗟乎女死乃知之平时病时未得细细叩汝汝何以道情自待而以世情待我也我每于游戏时察女形神悠悠忽忽若有所忘瞿瞿落落如有所记疑汝有宿根病中历历口道往因有伦有脊有原有委修然了无挂牵似老衲面壁后知去向者世人怜女惜女痛女求其故而不得私意汝是再来人人去且复返故处欲以断予悲吁嗟予亦何能不悲汝为再来人不可知汝世缘尚浅罪孽未深天性孝慈阿鼻泥犁不能到汝明矣女入泥犁吾不能女拔女往天堂吾不能女留若犹受生人间在人间为人子与为余子等予为汝父与他人为汝父差快女病中以速化为娱反真为乐予执手告汝纵是再来人彼太白子瞻辈岂不是上界西方来者游戏人间数十年何必十六年而去乃为再□□乎汝唯唯曰可奈何可奈何儿不去儿不去爷呼我我在招我我来▲无聊曲□ 
　　今化去十四日矣了无声迹且不入我梦儿何健忘而不信也岂汝性灵真为天曹冥司执不得来抑受生人间也汝以汝为非我子今人寄居人宅十六年饮之食之教之诲之去后宁不一寄声谢居亭主人乎汝纵不能如颜畿之返魂独不闻顾况丧其子十七岁神魂不散况悲思不巳且哭以诗云老人丧其子日暮泣成血老人年七十不作多时别子闻之哀戚誓再生顾家巳而果然记前生事不爽女诚能再来。女躭前因。照管本性。不乐婚宦。必不强汝以人世▲悲咤至此肠寸寸断矣 
　　之乐。虐子以人生之苦。同汝为世外方外之游女若往生人间未必有如此父受如此快乐若果为天曹冥司留汝不遣汝持片纸上往天曹下往冥司哀吁苦情未必不放汝来也如不放汝来汝念我当凂求宅祖神先及冥中亲眷报汝下落或天堂或地狱或生人间令我不念汝我手迹汝能识我文字汝能认取儿其闻之 

　　【 死冀其复生生冀其复子慈情痴想有痛无声】 

　　◆铭 

　　三奇石后铭 
　　石钟山铭 
　　研铭 
　　墨铭 

　　○三奇石后铭 【 有序】 

　　宋濂 
　　三奇石后铭为其士朱孟辨作孟辨获石聚宝山间制为山玄肤玉芝朵断云角三名其友王蒙先生图而铭之铭邃甚至不容继孟辨强余述之信乎珠玉在侧觉我形秽也其词曰 
　　山玄肤。割紫蕤。星霣魄。石抱腴。苍水使者佩失琚。山鬼环守目睢盱。内藏一升白龙酥。□之凌霄蹑双鳬。奋迅八极游清都。山玄肤。玉为徒。　玉芝朵。自天堕。晕翠霞。裁猗傩。煅以九阳真倾火。有声泓噌玉之瑳不学三秀脆而伙韩终欲攓意仍叵青鸟传信以需我玉芝朵。青嫷嫷。断云角。鬼斧琢。秀棱棱。文斮斮。霓旌难攀沂寥廓。手析祥□廑一握。尚带蛟龙气旁薄。神每变幻资橐钥上冲斗牛香如濯断云角。镇书幄。 

　　【 海上三山幻■〈山上差下〉峩为苍璧】 

　　○石钟山铭 
　　【 有序】 



　　杨守陈 
　　彭蠡之口有山名石钟尚矣后魏郦元以为下临深潭微风鼓浪水石相搏响若洪钟也而唐李渤非之谓如其说则濒流庶峰皆可贯以斯名葢潭际双石叩而聆之南声函胡北音清越是石钟也而宋苏轼非之谓石之铿然有声者所在皆是何独此以钟名葢山下皆石穴微波入之声噌吰如钟鼓中流大石空中多窍与风水舌吐有窽坎鞺鞳之声尝亲察而得其实故是郦矣而周必大又谓上钟石高四尺下钟石阔丈余叩之皆响若钟磬他石则否复是李焉余谓波间众窍。其丰山之自鸣者乎。潭际双石。其宋左司之每击者乎。是皆可谓钟也。然濒流庶峰。其下响若钟者葢鲜。石之高大而叩之函胡清越。如两钟石者。亦安得所在皆是。且山之以物象名者。若石鼓文笔之类。亦岂必为天下独然后名哉。昉名山者其舟而察诸波间耶果屐而叩诸潭际耶抑若大宁之山尝有巨石状如大镛而今巳为波沦之九鼎火焚之昆玉耶是皆不可知者事不目见耳闻而可臆断其有无苏之戒也前四人皆目见耳闻而言犹不能定于一余固不敢臆断顾区区一山名何损益于天下亦无足深辨者闻之故老我　太祖高皇帝伐伪汉陈友谅时驻师湖口尝登是山既而大捷友谅殪焉时群敌惟友谅寔疆难克肆劳六飞躬驾后戡四方皆指授将帅势如破竹然则湖口之捷实天下之基也方登山时庙算先定。圣谟孔神。高涉远览之顷。固巳空七泽而奄八荒矣抑或山灵水伯变草木为甲兵驱龙鱼为跸警以张皇威助圣武耶凡山川获▲所见极是 
　　一贤贵登临以名于世。皆可谓幸。而是山乃蒙玉趾亲临。龙颜宠顾。一岑一壑。至今犹有辉耀。何幸尚焉。古之人睹河洛则思禹功往在元季微我　高祖民其歼矣今四海内外百年之间庶职恬逸万民乂和虽羣动庶植犹胜于乱世之蒸黎者皆　高祖戡定辑宁之劳而　列圣绍述喣妪之泽也凡登是山者。左顾彭蠡。右瞻金陵。江汉之心。其可巳哉。兵部正郎王尚忠尝读书于山之佛阁间属余言故为之铭俾镵诸崖石用告来者舍其细而怀其大云铭曰 
　　▲大言炎炎 
　　楚有巨浸漫五百里曰鄱阳湖葢古彭蠡阳鸟攸居禹贡肇纪其委之穷或扼其冲有山特起■〈山集〉嶪穹窿水经载之其名石钟往在元季有枭横厉江汉之间云扰麻沸崇冈震惊汔可小愒天命圣武舟师徂征矛戟百万飙驰霆鍧烈火西耀煌煌赤城虏衄而逋拒之湖口乃跻两钟以望九有鸾旗前登羽卫拥后猿麋羣迓鱼媵鸟将云霞增耀木石焜煌天览电瞩巳空荆湘玉辂方降捷音沸腾矢激酋殪厥众角崩或者草木奋为甲兵四方羣敌。兹虏惟剧。一鼓歼之。余何庸力。席卷万邦拯其焚溺永康兆民垂亿万世峻德穹勋惟天其至谓天葢高曷足与俪山有巨石旧铭禹功苔蚀藓剥有光流虹相古勋业亦铭鼎钟于皇　圣明式配神禹宜偕厥铭以耀终古厉我臣民无忘　烈祖 

　　【 行文得大头颅遂足折服群喙】 

　　○研铭 

　　王世贞 
　　墨实攻汝。而汝自如。墨动不足。汝静有余。为汝纳污。汝既恬然。为汝去垢。汝亦无言。夫是以能永年。 

　　【 可补杨铁崖玉带生传】 

　　○墨铭 

　　王世贞 
　　不用耶而惜汝之材。闇然而不章。用耶而惜汝之精。的然而日亡。汝自以为能立言。汝祖快于摩顶放踵。而老氏之徒以为竟夭其天年。 

　　【 滑稽于文】 

　　◆颂 

　　平江汉颂 
　　河清颂 
　　圣主勤政典学颂 

　　○平江汉颂 

　　宋濂 
　　天命　皇上为亿兆生民主旌麾所向。悉臣悉庭。初以军旅之师。兴濠泗间。遂抚淮南平江东□浙东西下之。版图所入。方数千里。定都江左。发政施仁。戴白之叟。垂髫之童。涵泳至化。皞皞熙熙。如承平时。于时陈友谅据有江汉之地僭居大号贼杀其主修蒙冲虐驱烝黎如蹈水火不自度力又集蜂蚁之众直窥豫章三月不解　皇赫斯怒乃召羣臣于庭而告之曰陈虏不道敢屡予侮昔者荡摇我边方侵轶我姑▲起似韩文 
　　孰伺侦我金陵莱尔一二臣邻之力攻而败之予亦亲覆其穴巢中宵窜走假息武昌予不忍追歼之冀其悔祸以自逭于天刑癸卯之夏乃复围我豫章是其凶德无厌自取殄灭此天亡之时天之明威予不敢不顺唯尔熊罴之臣不二心之士尚弼予以成厥功羣臣曰都于是右丞臣达参知政事臣遇春帐前亲兵指挥使臣国胜同知枢密院事臣永忠臣通海备厥戎器简厥师徒以俟七月癸酉　上躬擐甲冑禡纛龙江帅楼船数百蔽江而上陈虏大詟解围而逃丁亥与我师遇鄱阳湖之□郎山戊子　上分舟师为十二屯命达遇春永忠突入虏阵呼声动天地矢锋雨集炮声雷鍧波涛起立飞火照耀百里之内水色尽赤焚溺死者动一二万流尸如蚁满望无际己丑焚伪平章舟刈戮余二千辛卯复酣战虏将张定边素号枭猛　上亲御之将士皆死战历一二时遇春等左右夹击杀士卒无算张中矢百余而退潜保鞋山不敢吐气我师亦据湖口扼彼喉衿列栅南北江岸置火筏中流水陆严戒以候其发八月虏食▲序次核而壮 
　　尽遣舟五百艘掠粮都昌又为我大将所获壬戌虏计穷冒死突出将上趋九江　上命诸将一时俱合其大战如戊子自辰达酉督战益急友谅中飞矢毙于舟中癸亥降其众五万　上命释之不戮一人凯歌而旋。舳舻相衔旌旗飞翻不疾不徐委蛇而来万姓欢迎。俯伏道左山川艹木皆有喜色告庙饮至行赏论功赐遇春田若干永忠田若干其余将士赉金缯有差臣稽在昔曹操治水军八十万来攻孙权。而周瑜黄葢败之于赤壁。苻坚发长安戎卒六十余万骑二十七万以侵晋。而谢玄谢石乃败之于淝水。然赤壁不过一焚而走。淝水亦不过军乱而奔。初未尝大战也。而史臣具书之以为千古美谈。矧今湖口之捷血战累日。天地为之晦冥。日月为之亡光。山河为之震荡。其神功骏烈炳耀铿鍧与天无极。较之二国未足多让。而謌咏不作非甚阙典欤。臣谨备着其事譔为词颂一通以流鸿绩于无穷以俟太史氏之采录云其词曰 
　　天眷有德实为　哲皇肆其神略以靖寇攘义旄东指罔敢弗恭风烈虎啸云游龙骧长淮既归江左攸属浙之东西树侯置牧乃建国家以奠南服以怀中原以控西蜀蠢尔小丑敢雠大邦集其凶顽锋猬斧螗轻涉我疆以跳以踉亦既翦刈僵骸覆江洊齐六军直倾其宂释而勿诛俾自惩刷阖胡不然复豕而咥翘其虫臂当吾车辙　皇明震怒历告在廷是决不悛命将往征尔选舟师尔整甲兵漕尔糗粮各倾尔诚摇光在中夷则之月禡牙江滨　皇秉巨钺以誓以戒以速其发纪律精明。飙火奋激。旟旐扬扬。舽艭将将。矛戈洸洸。铠冑明明。载怒载厉载飞载扬雄威所吞。巳无荆湘。既与虏逢大行冲击药腾藜驳星流火戟虐焰电犇。巨轰雷劈。杀气冥蒙。不辨咫尺。矢锋所贯。什伍联联。纵横交纽。命陨弗颠攒桅凑颿笋束猬编流尸塞川。舟行弗前。虏魄既褫扶创而逸聚于湖奥仅存喘息我方植栅江之南北火筏在流掩蔽如翼越历四旬飞走途穷将冐万死以绝其冲我既见之千舻如龙似兔之走而鹰之从酣战六时由辰达酉仆姑一发。殪此酋首贯睛及颅仆若枯柳大▲巨鹿昆阳有此酣战否 
　　憝既除余不能丑。逓相告言我诚不辰我革我顽我归至仁谁谓培塿可高嶙峋再拜稽首来降来臣皇曰俞哉汝俘予受宥汝弗刘予汝父母汝冻予衣汝饥予哺昔何昏迷今始撤蔀奏凯而旋骑吹郁摇形于乐歌节以镯铙饮至于庙颁赏于朝帛堆其家肉登其庖都人聚观举手加额或叹或谣有声啧啧于戈相寻匪一朝夕自今升平可坐而筴惟　皇神武动则克之羣策尽屈。四方式之惟　皇宽慈降则释之。义声动荡。畴能敌之惟　皇明断遇事即决。洞见千里。不隔一发。所以四征。成此骏烈。小大毕朝孰敢肆孽。在昔赤壁泊乎合淝事以幸集尚传策书况兹之功俊伟赫熹揆古无□可无咏诗臣虽微贱文字是职对杨　皇休并献臣臆三代以还用仁兴国皇宜遵行。永作民极。 

　　【 语语扬颂　圣明便得善则归君大体而序次不冗不漏与典雅遒美是良史才】 

　　○河清颂 【 并序】 

　　解缙 
　　臣缙承诏总修　大明太祖圣神文武钦明启运俊德成功统天大孝高皇帝实录自渡江七年辛丑冬十一月三门碛下黄河清实启圣之征帝业繇是遂成明年平江汉又明年服荆楚又明年定两浙又明年克姑苏廓清中原四表宁一乃即帝位纪年洪武之年三门碛黄河复清帝业繇是而盛高丽来朝为海外诸国先殊方接武而至逾三十年　皇帝陛下重华恊德瑞应同符纪元永乐之二年冬十二月戊辰朔十七日甲申三门碛下黄河清先是荣光接天隐隐纷纷倏然卷收洞彻见底沦涟五采间日迭耀乙酉之旦河两傍近白光汤滉如金如镕如铅如汞如玻璃色悠漾不定素练卷而掣之也居二日有玄文如绡轻幕水上如犁云隐空巳乃若漆光可鉴黝然静深非湼而缁洞绝渣滓又二日乃见浓绿又如翡翠如青琉璃如远出黛绕碛下如苍虬翠蛟飞舞于荇藻之间望之而可掬也二日后如朝霞映日红云上波初阳迤逦花卉纷披倏如胭脂浮流薄腻一▲上瑞奇观 
　　洗下见沙石如芙蓉丹砂灿然郁列于■〈王瞿〉瑜锦绮之间可指而数也后二日如泥金霏屑隐约浮沉流薄采凤羽毛鳞鬣泳飞潜动金芝晕文琮玉在炼错杂班映莹无纤尘又如筑琥珀以为堤酿金香而注之也巳乃微碧与天一色。横渡乱流者。扣舷鼓枻。洞见眉发疑若步空虚凌倒影挽银河而下之也于是夹河观者耄倪欢呼。旷古罕遇。自河津传播于晋绛之人。相率来观。肩相摩也。自韩城播告于秦陇之人。观者扶携。背项相望。足相蹑也。四方人之行旅过之。莫不为之者惊喜叹息。阅玩坐起。裵徊而不能去晋高平王遣使驰奏之继而吏民报至皆图其状秦王上表贺献图与晋人克合于是群臣上表永乐三年春正月戊戌越十八日乙卯乃复其旧实三旬有二日按所上图咨询群言既审同异恭惟　皇帝陛下谦抑弗居谓何德臻兹称　太祖高皇帝神灵然自陛下即位以来四方万国之外感恩慕德高丽日本安南占城暹罗爪哇西洋琉球真蜡拂菻览邦缅甸波勒迤北兀良哈女真野人西番哈梅朵耳乌思尼巴天竺不召不约咸至于庭瑞应大来震动天地不可掩抑太平之业将繇是而极盛臣缙职司纪载欢忻无巳谨拜稽首而献颂曰 
　　天启圣明休命赫奕黄河屡清龙门之碣昔在　太祖广运神武银河昭回洗涤九土黄河孔神佳气恊顺应诸昌运岁在辛丑云雷构迍河清献瑞既肇龙门天戈所指六合风靡景贶朝宗如河之水功德格天即位纪元龙门河清应于明年东夷始服三陲接踵如河奔趋有赴无壅我　皇继统永乐纪元龙门河清亦越明年惟此龙门神禹所辟功在生民宇宙无极惟兹瑞应先后同符　太祖在天昭昭不诬禹功帝德世万世亿帝德禹功与河俱东河源昆仑太古积雪九河骏奔。溅日沃铁。辟石回泷。盘束地底。龙门天开。弦激猬起。冲奔九地。灭电走影。声喧怒雷。淖泊沸鼎。经纬天文横绝地纪贯一百川罗络万里五行之生。莫先于水。四渎之列。莫大于此。于此考祥粤古是常昭兹大运塞其荣光虹飞雨翳雾密霞流倏阳忽阴乍辟乍收其腾氤氲。其下缤缤。其傍囷囷。其隙纭纭。海市青红。仙神艳淑。翳凤骖麟。朝暾若木。转盻一空。伏波凝席。沉沙跃金。垔壤荐壁。惊鸥鹢群。下顾毛羽隔岸见鱼空行曳尾星芒寒耀月影夹镜倒浸回光动值交映既白既玄。翕忽丹青。黄旗紫葢。春卉秋英。五方岁融。五纬宣精。五运合一。五采流形。事有绝世。久而后应。物有绝伦。久而后盛。地辟天开多历年所尧舜重华卓冠万古草木咸若卿云□□干羽苗格箫韶凤仪于时河清荣光既塞不游不惊贡赋络绎冀通岛夷夹石兖道九河转输济漯浮干碛石龙门会于渭汭匪缓而渟曷胜舟载盈变谦流时移变易不有来今曷知古昔于昭　大明圣圣相承殊音重译日造在庭尧舜惟钦我　皇日敬寤寐丹书典谟金镜祥谓不祥。圣不自圣。惟谦受益。惟人无竞。河流载清。尚或如带。圣寿齐天。万世永赖。河流载清。龙门如砺。圣德同天。永赖万世。 

　　【 骈丽铺张而堂局仍自森伟洵大手笔】 

　　○圣主勤政典学颂 【 有序】 

　　黄道周 
　　天启之二年既受粲政缁持橐玉署之下峕　圣天子方宵旰励精于治日朝御就讲幄辅弼凝丞拜歌扬言恒恐不及蔼多之羣自以艺红纂组简闻小诵不敢与于矢音适值师正仰感　圣德俯晷日永命诸馆舍各为勤政典学之颂因念班固昔作典引规斧众制以相如封禅靡而不典杨雄美新典而无实自为竭情轶声前代然而志谀流占谊乖奋袭高弦急张取响而巳嗣后作者益就繁音长卿遒丽子渊洞越于斯绝矣然而媲妃庄妍绸缪眤好王融之序曲水陆倕之铭刻漏往匠之削犹有存焉要以代各异尚。体不相兼。簇节竞修。其末必细。躭竽而恶瑟。固无当于察声。贵刺而贱机。亦未穷于杼变也。至于至理所存经宣纬合抽纤布弘以粉绘十二之章使览者瓦通其裁察之各适于治将绌游夏以排卿渊之堂降泰宪而居云坚之室非覃精希夷优游岁月未之能焉旅偊余闲辄成斯制后之作者将有讥其缛合渗滥诸代亦方贡尔暄思不暇齐其绎响也其辞曰 
　　观夫稽微谱运陈阶援契春秋演二轨之元风雅攡五际之位于以上旴黄姚下睨李赵恒代耦六支数参一究则庚麟之期必届于羊之焕或始斯纪会之都区统囿于圜葢也若夫化资帝荡天景人烈营度谢其九成鍜濯耀其二朴于以报章靡涯酬德罔极虽参亿以方中不沿代为齿贯则若我　明造以来庙十有二宗历祝二百五十有四而我　皇嗣兴□元览嬉得一秉精抉霮濊树叶蘤郄瑜载审??酋畅左黄发前青史远色贱货尊老吁彦听塞于风穴睹瞩于日崛遂使垂汉吐膏眢井渫福树无惊瓢草怀凉箑溥海内外决屦苴屦之儒。断裳雄冠之尉。莫不甑漱醴泉。釜烘朱英。梦鼓檝之沂天。躬负鉏而占月。于是鱼畦蚁□。螽妪鸠叟。咸辨鸡而通晨盥。度铃以识鸾步。氷羔动而欣献。鞠鲔上而悟飨。想德旁皇之衣。会仪勿穆之收。诸维皤灌所未将昴精所藏说阔而旷觏者靖历两季葢浸七十年矣雾霍曦耀垣拥极出精扶于升萧恂凖于漏表是以祖考赉绥锺??虞答庆铙或风奏莽皆幽结洞狄喉于鲁春。系魔首于周馘。反踵蛊化者。噬指而就枫械。啸类滔天者。宛颈以坐石梏。二载畅月之内东西献俘者不期而集祊阙之外向值佚主骄臣饴觞淯?遀石亦足以泥封云生手接雕告矣我　皇谓是前辉之藉未竟德烈用乃钻仰穹中诞周垠始思无拂之亹源图靡争之格要览古缺然若未之闻也曰予兹何知予维是典学勤政钦兹有位焉尔夫虞庭动色以戒傲游。皋传锵音而陈屡省。彼亦皆廸主矣。而弼直若励。将稽古之或荒。在咸熙而犹忾耶。我　皇既镜厥明谟式兹古训间犹轸念一夫咨嗟二方研易而忧殷高之惫敷谟而疑文命之竞于以比箫知德画羽象武来泽马之驯蹄揉盐虎之不噬度心貊音懿矣渊矣谅彤管之难名而璇衡所未测至若显秩幽宗芹旗云章青剡紫畴寿朋酳尊严表慈驱镐步陵登羃坛埽地之文灵台辟雍之仪箫鸣悠旆之致翩鵻湑露之诗周后之所告来汉帝之所经求莫不絪缊注心缤缜萦神冀卿士之敏趍竢夙夜而展之羣工犹以为是道太大驭新徽多岁月之内电霍雨沓祇承而不给则且休于萝图湛于兰泽丐纡徐而后营夫帝开受珪而征符于万首。王诵胜旒而负斧于奄洛。鲁公解衰而抟四门。殷丁苫枕而听杵筑。或浃异于三□。或□□于朞月。非所以遂视棘欲。亦以阐骏惠之弘模。发明旦之瞶昧也。维冲人之未敉。则遵晦于显德。既有蔚于蹶生。亦何需而未逮乎。遡夫干质生雕灵枢化纬眇夷思所不赞亶天睿之独启自恭默以来风申霱垂卓烁往哲者葢有五至矣方贞考之初宾祇弘遗训悼先德之未艾摉显示于泮涣政不敢改而加光大惇允厥人在以垂悯至孝也发窖倾藏解罽属毳宁盗无敛以纡黔首滋其膏血者二千有余万至慈也涓除睟平采择无讹扺璧荒丘投珠洄渊至谊也牖约上衡药言下尝虽有龉鳞蛇颔逾时至察也奔车之骇鞭辔时执悬钺于廷以摩逋臣锧虽不缺网亦不脱至断也乃若肘掖迸其蜂虿筐杼谧其纶綍杼亦不敢掣虿亦不敢发??又皿卢?葅之蛭消滑防之隙塞听□□□□□□□□□□□□有二起焉天子既秉是七德者而又济以勤典进求熙亮之工退维讲诵之彦出有垂堂之戒入有伏帷之儆以蹈川而号檝临酿而投蘖犹且逡巡未敢恣两柄谦让不遂举六则将德柄太崇抑羣公之过欤亦云虫鸟烦其宝龟朿脯惩于腊毒将刈筦以逃蚤故锡戟而后磬则四沴亢衡。帝鸿咨大騩之区。九潦沈稽。俈尧??失朱宣之序。颛顼作典以纪九黎。虞幕恊风而苏百族。宁伦脊之尽迂。而坟籍之诳诸。以为治镇静而有余。道黾勉而不足。圣人不与天下争时。而为身审几。将需时于天下。而懋本于端巳。乃橐刑政圉礼乐慎名器审诛伐以一意于来敏环宅于修觉譬日方次于曲阿俟曾泉而赫之故自平??不垂网玉理戴于跻跄穆皇文章之外言性天道无能闻者夫器习瓷则必雕。舞释干而取钥。仲尼蹙頞于菖葅。魏文含日?弟于古乐。自古帝王未有辍总立之挥皇。闭坎蹲之汁洽。结翙羽之鸣音。噏龙光之笑誉而能程书横经。危坐朝夕者也。恐予志之未宁。将何心而不写。于时则有灵羽下翔浊河澄流天降览辉之使地承嘉应之文羣公方揲颠足?金昜皿?膺旅与神鱼游偕祯爵翔以为天下致其欢媚而我　皇实悯然哀痛元元念疮痍之尚有灾震之屡告因以戒候反行恫占羽孽拊指而问京生动色以思祖巳若曰此天垂鉴惩异云耳。繇斯而谈即。使宓妃玉女逓餙以眺清胪放齐詹都更舌以陈笙皷曾不动于纤綖无挠于清奏虽铃铎夜警鼗皷时裂亦焉阂此霁清何伤于景烁乎夫泉百里则末浩树十寻而叶绌殷德闇于祖辛夏龙遯于孔甲姬乎改步汉显再缵自邃灏以还未有奋十四世而攀轶三五绵蝉九八粹清渊懿有如今日者也时哉日丰殷忧轩辕之所垂熭姬且以之鼓缶赵孟之所视阴斯高以之奏乐笾豆殽核栈于此矣以贞考之不遑达勾浚涓率发于我　皇假溢受之以绍我　太祖盘辟芚蒙之大统宝训彝则悬于上条丽绳赤凖于下奉之者无缺遵之者不失诚使由育博丘以为四佐。封胡夷契以为宰伯。朱虎熊罴以为司马。纪通以为大农。皋孔以为大理。陟虺以为司谏。轲卿为翰长。苍舒隤敦伯奋伸堪为庶吉士。将抚凤麟以乳上林。开渊英而邀石户。远橝扶来。近缀章韶。徐正九变之仪。骤舞八风之龙。轶哉荡荡乎。羲皞以前莫为尚矣。又何独若诗所云戬谷罄宜。增川冈而承松栢者乎。不揣固??塞致私颂曰 
　　陶虞迩止维明之廷帝垂曜华尔猷尔经禹皋蹡跄锡范来告寅维两咨曰政与学维兹政学非武不胜帝法有干昭回殚廵皇皇　列祖震澹百度则亦维两离照宵夜　高皇之懃辍辔而文　成龙聿兴载书从军肆于　仁宣□亲俊哲日来多闻乃齐乃辙亹亹　孝宗冯翼与谋曰三视朝集思爰周退而讲幄祗受肃穆磬管和音靡善不服谁谓天高兴云自山降时朝隮九成盘盘谁谓炎羲江河挹光鱼龙腾晖沐斯飶芳有俨　肃皇天?巍焕则亦下逮濯足道岸　神祖受□岂有不恪念兹终始以访以落峩峩极门□□奉天廞绰丙章万政出焉文华之堂臙腽窅窊□□□□巢灵辟邪昔维鸡鸣今曰昧旦时至则兴道长斯贯□彼华堂曾孙纪之有皇极门曾孙揆之天跻淑清何谷不登皇殷怀胥粟若履氷于穆曾孙永世克孝何不靖方不率长道般般之兽郊坛则嬉羊裔之鱼泮藻依来帝諴有苗畴非人斯毋曰裔夷视听则远飞鸮食椹翩其睍睆皇念我祖伊疾敬德百礼孔胶万舞饬奕百尔荩臣各亶厥职岩岩高山喻喻大海天子敬明曷遗方外休哉万年皇皇以届之 

　　【 纳奥飞灵敲新锻古谓之高文典册可谓之玄文秘籍亦可】 

　　◆赞 

　　龙马赞 
　　任安赞 
　　华品赞 
　　刘鹤亭公像赞 

　　○龙马赞 【 有序】 

　　宋濂 
　　西南夷自昔出良马而产于罗鬼国者尤良或云罗鬼疑即古之鬼方其地有养龙坑在两山之中泓渟嬴深开阖灵气而蛟龙实藏其下当春日始和物情酣鬯夷人立柳坑□择牝马之贞者系之巳而云雾晦暝咫尺不能辨色类有物蜿蜒上与马接葢龙云逮天色开霁视马傍傍之沙有龙迹者则与龙遇谨其刍菣而节宣之暨产必获龙驹焉粤若洪武四年六月壬寅夏国主明升以全蜀降献良马凡十而其一色正白乃得之于坑者身长十有一尺首高九尺足之高比首而杀其二尺有肉隐起项下约厚五分广三寸余贯膺络腹至尾闾而止精彩明晃振鬣一鸣万马为之辟易鞯勒不可近近辙作人立而吼□上谓天既生此英物。必有神以司之。亲撰祝策诏有司以牲牢祀于马祖然后敕典牧副使臣高敬囊砂四百斤压之人跨囊上使其游行苑中久之性渐柔驯适八月癸巳　上将行夕月之礼于清凉山坛上于是乘之而出如蹑云而驰一尘弗惊　皇情悦▲全文最善绘人物 
　　豫赐其名为飞越峯复命御用监直长臣马晋臣缯绘其真形藏焉臣濂稽诸载籍汉之元鼎中有神驹出渥洼水中马之生于水者尚矣豢龙之说虽相传于夷人要当可征不诬也肆惟　皇上以大德而立大宝日之所出日之所没无不梯山航海献贽奉琛迩者独角之犀来自九真食火之鸡贡于三佛齐之境其它佹形僪状藉藉纷纷且不一而足而况此水产之龙马乎周书有云不宝远物则远人格所宝惟贤则迩人安　皇上宵衣旰食日怀保于小民嵓穴▲略赞龙马归本圣德不失主宾轻重 
　　之士搜罗殆尽。将图治安如黄虞时。其遐荒殊裔珍毓奇产。未尝有心求之。所以荣光休气。洋溢中国。仁声义闻。充洽八表。而龙媒之异。自致于天闲十二之中。揆之于书前圣后圣。葢同一轨辙也。其视贰师之遣。黩武穷兵以索诸大宛者。果为何如哉。臣濂以文字为职业际兹盛美不敢默而无言谨述赞辞一首以贻诸后世赞曰 
　　天驷荣蛟龙升灵泓澄神马生祥颷瑞霭昼沓冥天一弇聚通精灵龙胡盈鳬臆轻竹披耳镜县睛花雪卷毛光照夜汗沟有血霞流頳振鬣鸣万马惊闪流电逐飞星九霄彷佛从龙行但闻潇潇风雨声三川平八极宁真龙媒献　龙廷出入天门驾龙軿太霞五彩满瑶京　皇风清　皇道贞　皇威明茫茫堪舆内孰敢不来庭陋彼汉将军空围贰师城乃知天子在树德不必连年徒用兵 

　　【 昔称子美今见潜溪耳中如闲飞越蹀??奕之声】 

　　○任安赞 

　　王世贞 
　　汉史骠骑将军日益贵大将军故人门下多去事骠骑辄得官爵惟任安一肯王子曰贤哉乎安也其犹有古侠士冯驩虞卿之风焉当大将军盛时。士争自洁餙求眩。其趋之也若飘风之集羽其用之也若烈炎之炙手。而安与田任方以贫事家监。得养恶囓焉。非必有国士之遇也。迨赵禹过择郎将得安大将军犹不肯。此于安何得灰冷乌散而安如故大将军始知有安晚矣语曰岁寒知松栢之后凋难能哉骠骑不以望过安骠骑亦难也虽然丈夫生世当委质事天子。弗遇巳耳。乃事天子左右。为大将军私人。安岂亦习战国游客之遗。不蚤自树耶。夫使骠骑不得而来之孰若使大将军不得而有之也吾既重安而又惜安。为赞曰 
　　矫矫任生强有气力所顾者名不屈者势大将军门流马脂车众趋以前我恬自如脂车流马转之骠骑众舍而趋我无易意灌好魏其武安孽之骠骑贤哉澹若不知长霄广漠。鸾凤容与。既远网罗。孰铩其羽。嗟哉任生。亦昧几只。受太子节。卒以诛死。 

　　【 此竹数尺耳而有万尺之势】 

　　○华品赞 

　　文翔凤 
　　有雒氏之晋为东皇吏实撇锦帆于蒹葭之零团亦越桂之树娑婆于绮疏琅闼者。若待我垂渌睛呈秋容之葰妍。又何苿莉之宜月宜露如邢夫人之便娟而愧尹清泠而不可以狎干也。维梅摽兮。华如桃李。冠雪堂而宠霞轩。既竞金枝之鹤皓。又方绮叶之渥丹。嘻玉桃之二姝。又何其束素者如淡扫之虢。国敷朱者如浓艳之玉环也。山茶曳绯于桃□。瑞香舍贝于杏前。辛夷冐玉兰之别种。羌独优素女于绛仙。诗曰温其如玉易曰其臭如兰予将比德而同气倾松醪而泻丰襟之密怜至若幽兰之发砌。其如侑予之盘餐与。过此则玫瑰之初度。绣球之笄年。花王将用事勾芒之后骑按队祝融之前从摇旃主人曰此其为三时南游之槩汔可以归访豳之八树园。 

　　【 品以生华之笔能使华态如生】 

　　○刘鹤亭公像赞 

　　黄汝亨 
　　骨棱而苍。髯戟而张。慷慨见于颜面。整肃俨乎冠裳。此则公之外貌丹青家可得而写其详。乃若挟策而为良贾。展筹而励官常。侠闻于燕赵而政声于闽楚之疆。至亢爽违俗。挂冠以归。而比踪于柴桑。此则画家所不能绘。而公之耿耿于行藏。公殆两收乎贾与儒之効。而称才之通方者耶。 

　　【 雄姿侠概如覩仲连季布当年】 

　　明文霱卷之十七 

　　●明文霱卷之十八 

　　武林刘士鏻羽石父评选 

　　论 
　　说 
　　解 

　　◆论 

　　治要论 
　　将难论 
　　功实篇 
　　惩奢论 
　　来鴈论 
　　本治中 
　　本治下 
　　西子郑旦合论 

　　○治要论 

　　方孝孺 
　　无法不足以治天下。而天下非法所能治也。古之圣人知民不可以威服于是寓革奸铲暴之意于疏缓不切之为使民优柔揖让于其间莫不兢然有自重知耻之心未见鈇钺而畏威未见鞫讯而远罪潜修默改于闾阎田里之中若有临而督之者彼岂恃区区之法哉法之为用。浅陋而易知。民之为情。深诡而难测。以难测之情。视易知之法。法已穷而其变未巳。未有不为窃笑而阴诽者也。善用法者当使民闻吾法之不可犯。而不使民知吾法之果可畏。夫人祗天而愳帝者以未尝被其诛殛者必不能以复生也如使鬼神临人之庭捽人而击之则愚夫鄙妇皆思持挺而逐之矣其何畏之有欲人之重犯乎法在乎不轻用于法盖吾视杀戮为轻刑而数用之彼将轻吾之杀戮而数犯之矣吾视笞骂为大辱重而施之彼亦以笞骂为足耻而畏避之矣得其要术者能使民畏笞骂为杀戮不得其要者刑人接于市而人谈笑犯法不为之少衰人惟以死为足重也故知乐其生知生之乐也故凡可以贼身害名之事慎忌而不为使皆不爱其死则将纷然惊肆驰逐于法令之外趍死而不顾虽有法何足以制之圣人之治不恃斯民畏吾之法。而恃其畏乎名。不恃其畏乎名。而恃其畏乎义。夫纩冠素组玄冠缟武与坐之嘉石而画其衣施之人身非有毁形伤肤之惨也而使惰游之士不齿之人与丽乎法者服之坐之则惭悔愧恨与被木▲王道不外人情 
　　索婴金铁者无异此何必刑哉。加之以其辱固甚于刑矣。孝友陆婣任恤有举先王以是数者劝天下之民非能家说而人诱之也而人以能是为荣不能是为辱书之党正族师之籍如受命于王庭而就刑于司寇其心达乎义故知畏乎义而惟恐或违之也事固有类乎不急而至要。为用甚微。而为化甚博者。圣人常以是为御世淑民之精意使民奔走慕悦无所厌倦而不自知其繇世俗不之察以为迂远。而不若用法之有功。则过矣。人主莫不欲民之兴于孝弟礼▲洞彻致□之原 
　　让也而人不免悖德而蔑教莫不欲民之奉职而循理也而吏不免怠肆而污僻则法果可以禁之乎法加人之肢体而不从而谓虚名可以服其心其事若不近人之情而理有所宜然者不可以不察也二人治家一以变色不言为怒一以棰挞诟骂为怒自其严者言以变色不言者为不肃矣示其怒者虽异而其为怒则同人见其色之不易变也于其偶发乎面其畏日恐于棰挞何择哉故法不必严。在示其意向而巳。辱莫大于不得同于恒人觞举坐以酒而饮一人水其媿甚于刑及其身耻为醉酒者所轻笑也良淑之民皆冠缁布德为民所尊者加识别之行为人所卑者使不与恒民齐则民莫不修其所可尊而去其所可卑者矣吏以廉洁称者归则服其服不能以义退者异其服以媿之则德惠尽其职矣推是类也等其田里别其室庐使民无贵贱以德之高下为贵贱仕无崇卑以政之广狭为崇卑有罪者始则异其冠服次则殊其里居如是而不悛则诚不可与为善矣然则刑罚加焉人知刑罚果出于不得巳。而行于果不可不怒也。必能自重其身。知丽乎法者为可耻。而礼义之俗成矣。夫苟可以变易风俗虽有甚难至远之事先王之所乐为也况其易者乎易者忽之以为疏而不屑为难者重之以为高而不敢为则是圣人之道终无适而行也悲矣夫 

　　【 张江陵有说云三代惟商之规模法度最为整肃　本朝立国规模大略似商其治主于威强自　建文仁柔误用齐黄诸人踵衰□之习遂以取败至埒以扶苏谓不死亦必亡秦不知我高皇帝之严威特以惩警贪暴至于嘉惠元元虽三代之君未有过也今之永食雍熙固休养之报而岂威强之効乎正学先生端本立言较之尚德缓刑书更为切至】 

　　○将难论 

　　高岱 
　　任天下之至重者莫如将也处天下之至难者亦莫如将也将之难非其人之不易得也人不易得此君之难非将之难也亦非畏兵凶而忧战危也畏兵而忧战者庸将之难非贤将之所难也贤将之难。难于势行也。何谓势行之难。制之者之过也。夫兵杀人之人也战杀人之事也聚杀人之人而日习夫杀人之事非猛悍劲鸷之士不能而猛悍劲鸷之士不可以文法绳拘也君之将将与将之将兵同要当励其无畏之心而作其敢为之气虽欲防范而羁络之。亦惟潜制其要机而默握其微权。不可多为之法而縻絷之也。今任将者其未讲于此乎古称善将将者莫若汉高帝汉高之将莫如韩信然而帝之用信也隆之以筑坛之拜授之以上将之符当时未闻有监军之使也未闻有统制之帅也未闻有参谋之设也未闻有文簿之稽也请兵则兵请王则王胜不献捷败不告罪惟要其后而责其成故信得以罄材毕力而开数千里之地也今之任将有能若是否乎今之总制提督之臣非所谓将也乃所以监将也将也者亲旗鼓而临行阵者也今之将得无难乎辖之以统帅紏之以宪臣给饷有使纪功有官将之见此数臣也尊者长跪而廷谒次者侧足而傍趍屏息而不敢言曲躬而不敢舒安得如亚夫长揖于天子之前者有之则以为跋扈不恭矣彼鹰扬之才彪虎之士其何堪于此乎然此特论其礼制之难耳夫天子有必私之将将军有必私之士私士者何啖之以贿耳夫兵之精者非必廉介而忠义也。要皆豪侠贪纵之徒。如古▲不用之论 
　　刺客者流见利而许之以身感恩而酬之以命此非厚赏不可购也将有余赀以多购死士。是故能倡三军之勇而收陷阵之功。今则一金之出入必有纪验一士之粮饷必有稽实大臣之行边宪臣之按地则又索其遗利计其羡余锱铢不漏矜为纪功前既有然后当益甚则边将者又何饶而致死士之多耶是拔犀虎之牙角而剪鹰扬之爪羽也何望其惴兽而抟禽乎不知李牧在边市租不入闭城享士日费牛酒是皆安所仰乎然此特论其勇士之难耳两军既薄旗鼓相当士出百死一生以摧强敌幸而斩首执俘是亦身命之所博也将临阵而见当不踰时而赏之然将不可专也。使裹粮走数百里而上之统帅。统帅不得专也。献之纪功。纪功不自验也。付之委属。奔走于道路之间。伺候于公府之门。趍伏于庭台之前。取决于吏胥之口。彼皆豨纵豕突之士也。其何能仆仆。怒其稽缓诋其欺罔。兵虽精。抑何利此而杀敌也。此犹论士卒之难耳攻战之进取必有期会胜败之步势必有关白首虏之多寡必有文籍行阵之左验▲堕将士之心莫甚于此 
　　必有姓名血战之余未遑救危扶伤而将且亟呼吏士趣治文移甲冑之人不闲刀笔一有舛误则彼此会勘甲乙参决便以文法绳其主将未录其克敌之功。而先治其欺罔之罪。呜呼武夫沬血于戎马文吏指摘于簿书死士转鬬于疆场逢掖阔谈于庭署虽有折冲之畧报国之忠几何不摧挠而悔恨乎此魏尚之辱。周勃之恐。李广甘刎首之惨。少卿忍降虏之羞。而不堪对文法之吏也。呜呼虎豹之雄责之使俛首而就羁络隼鹘之悍约之使戢羽而就樊笼虽黄▲增人浩□ 
　　帝不能必其将穰苴不能要其士也必欲羁络之则马牛而巳必欲樊笼之则鳬雏而巳将安用乎。此皆制之者之过而将之所以难也故自古承平之世鲜克荡定之功。而颠蹶之秋每着骁雄之畧。岂豪杰多生于乱世乎。大抵承平则朿于条例之繁多颠蹶则不暇为文法之琐琐也渔阳鼓鼙方震而二十四郡竟无坚城完颜败盟南下而兵渡黄河若履平地当时岂无廵远李郭之材张韩刘岳之一乎朿于法而耻当其任牵于文而不究其施暨其颠沛流离委之兵而不制其柄则数子者亦表表自见矣　国家巳巳之变边徼荡然既而于谦社稷之功石亨摧陷之畧亦非异代之人也使以平世之法律之则诸将者亦救过之不暇矣而何成功之有乎哉或曰法制之立所以防倒持之患而弭尾大之忧此则虑之过矣传曰疑人不用用人不疑是将严择任于委用之初。而不当多监制于既用之后也。呜呼无陈平之谋蒯通不能移韩信之志无卢■〈木巳〉之谮朱泚岂能连怀光之兵豨布之反汉藩镇之叛唐非其坚制之少而文簿之疏也必欲过为之防亦不过如吾所谓潜制其要机。而默握其微权耳。何至若今世之琐琐乎。如使彼诚欲叛又岂琐琐者可得而制也。 

　　【 凌厉深至足使韬钤家发冲眦裂】 
　　▲□掠轻收 

　　○功实篇 

　　何景明 
　　功实之际后世人主常不能有所稽也夫功者人主之所夸喜夸喜之心炽于内而天下方有奇怪恢伟之事效于前于是功实之稽乃有所不能何者诚见其利未见其害知其福未知其祸也夫利猛兽之乐者。忘衘橛之虞。好驰坂之巧者。昧仆轮之悔。喜速瘳之药者。蒙毒发之戒。是故快心之欲至而周身之虑移。眩目之形接而见背之明蔽。天下之事功在彼者我有不蔽其实实在我者彼有不显其功故人主必详于功实之辨而核于异同之分也夫三王以善治为功五伯以善备为功七国以善战为功战者至凶事也功者至美利也究凶事而邀美利此三王所以不为而五伯所以不愿也夫天下有不忘战之臣有好战之臣此二者功同而实大异名似而事不侔也是故不忘战之臣。多虑而有备。好战之臣。贪进而寡忧。多虑有备者清外而实内。贪进寡忧者多事以虚国是故不忘战之臣恒恐天下之有变而巳无全策好战之臣唯恐天下之无变而巳不有功不忘战之臣恒静而致安好战之臣恒扰而生祸此人主之当察也。昔者秦之伯也累世而帝其帝也再世而亡帝之甚难亡之甚易成败不达而代盛衰并时而至者积功之极乃其积祸之盈也汉武之才过于文景承三世之富厚不易纪而虚耗者好大无厌也夫秦以白起为武安君商鞅为商君范睢为应侯汉武以卫青为大将军李广利为贰师将军霍去病为骠骑将军此六人者所谓功臣而人主之所贵者也然不察功实之辨故白起商鞅范睢之功日积而秦之社稷日蹙卫青李广利霍去病之功益高而汉之海内益危也夫好功之臣。人主之所不易使者。非有厚养则不获其死力。非有大赏则不塞其望意。高爵崇号以贵之则朝之位旷。金玉重宝以富之则府之蓄靡。土田苑囿以益之则国之地削。重征滥役则结民之怨。破城侵境则深敌之雠。夫然后臣其不可杀之民疆其不可树之地。利其不可通之货。故计民则俘众不足以补亡。计地则降城不足以报赐。计利则远物不足以偿费。加危于当世而不为省。流祸于后世而不能见。此功实不稽之患也。是故覩显福者必思隐祸临近利者必图远害功归于臣而实弗被于国者明主之所不贵也 

　　【 凯切详明虽子瞻之代方平书不是过也】 

　　○惩奢论 

　　刘玉 
　　一饭百金。一衣千金。一居万金。上之风之。下之从之。俗焉有不靡乎。犬马谷食。奴隶肉食。倡优玉食。食焉有不匮乎。庖者海陆。织者文縠。匠者篆刻。用焉有不费乎。缁黄不炊而食游惰不耕而食。商贾不储而食。工以艺。兵以力。士以志。公卿大夫以能。大率农一而供十人。天下焉有不穷乎。嫁者累车。葬者殚家。贫富相企而日有加。愚不肖相倾而日蹈于邪。习焉有不陋乎。呜呼弊也甚矣上之人必躬节俭而后民风可移。严制度而后民志可定。去奇衺禁淫汰而后民用可足。省末作驱游民而后民力可完。民力定民用足民志定民风移而后礼乐兴刑罚措。礼乐兴刑罚措而后万物阜天下安。 

　　【 肃肃如郊庙诗】 

　　○来鴈论 

　　陈束 
　　顾舍人宦居京师有鴈集于邸舍迫就不惊容止间暇时有宗卿作而言曰休哉瑞应乎夫鴈负阴抱阳候时视宿也此其背玄渚之岑寂集人寰之清澄殆以章瑞表应兆先舍人矣客闻之以问陈先生曰斯言是耶非耶先生□尔笑曰然哉休哉休哉然哉抑犹未循厥本夫瓜?见物测征揆类表应此璅士之思也非所以议于廊庙之摹也宗卿之言过肤不乃甚吰乎客曰何为其然也羽毛先气乃自古而记之矧其耿特之禽婉仪敛翮引翁骈仆邕邕肃肃似扰而驯殆???氏之所为协律豫神者也夫子其有遗闻耶先生曰乌谓此乎允若而言则是具物咸瑞而灵不尠见也乌谓此乎且夫□麕鸾雉。诡毳殊章。今昔之所珍也。虞人负??否掎机。入林即鹿。则骙瞿蜚趹者众矣。虞人靡得以为瑞也。頳鳞绮甲。世之希也。渔子揄九罭以游江河。则舛类诡族。噞喁浮没。扬波迕纚者伙矣。渔子靡得以为瑞也。夫物固有灵而未必遇不必灵而愽者矣此何以称焉客曰然则夫子何以然而休旃先生喟然曰嗟乎兹难以微喻已然而兹事虽细皇风之所槩也乃余秉艺文之权惟始终之故恶可嘿焉恶可嘿焉盖试论之夷隆时也机祥适也显没会也建德章号者赴时希光摛盛者逅适雍休履祉者附会论世绎化不越三者而立教矣故事有微而必章亦有显而弗扬彼舍人优游委蛇乃矜矜于休姱藉令遘替运而历讳朝虽迭珍絫异方且局蹐匿没岂能以扬芬而??敷茂哉闻之曰惟圣人君役万物。中智以降则万物之为役者也。方今　天子神圣抚运楙光累叶湛恩滭浡溢于罔极犹遴登石髦俾■〈宀禹〉内一技之士亦得効谞陈虑以黼黻鸿猷是以明庶闿说遐近欣歖恊气充牣嘉况雥集熙雪表瑞潏露飞甘仁麋皎兔灵雀之贡日旅彤庭嘉??瓜系?异导之祥尽升清庙而天子犹撝挹不居下令若曰此大夸靡敕示中外自今毋得重献而诸福之物郡国什一间上羡溢图谍者尤不可殚述人人谓致华平之?家家蕲致林氏之驺跂足致尰延颈成???海内喁喁然无不望上兼瑞命。总百灵也。昔者爵集省第。黄霸扬其声。鸾降庭木。萧恕表其政。此皆遇好夸之主。居偏驳之朝。处疏逖之位。犹能援物着化。垂视后来。而舍人以明体慧质遭逢隆盛附鸿渐之翼应凤毛之简珥笔金闺刷彩瑶闼目日?旬天藻手擽云英夫既以习观太平之业。而??术浴膏泽。矕被其文章矣。鴥彼蜚鴈。烝然戾止。若惎若启。可则可仪夫羽毛之应岂必考信符箓然而引兴协思不可少也王生有言世衰道微。伪臣虚称者殆也。世平道明。臣子不能宣者鄙也。葢情有积而思宣。美有稽而斯鬯。性有触而斯起。舍人焜耀希会乃得以因物托义祓饰趣指播之悠逖以昭其和休焉夫感上奋内摅盛归美而输布忠荩臣子之职也抒指道情以通讽谕藻士之致也推上尽下铺??衍舄??火以极广遍卿大夫之事也诗云翙翙其羽亦集爰止蔼蔼吉士媚于天子又云交交桑扈有莺其羽君子乐胥受天之佑兹其所谓丕休也若乃眩异测应以几宠绥而惟辏况不亦恧乎奚其然哉 

　　【 染羽画缋杂四时五色之位以章】 

　　○本治中 

　　黄道周 
　　为天下有序其条而贯之有数言之则以为常言不言则购天下无言之者序何别曰远近内外数何贯曰礼曰政曰刑曰兵兵者试于远外以治边陲而边陲非兵所能治也凡天下之数举近而御远详内而靖外边陲不治责畿辅。畿辅不治责宫府。宫府不治责黼座。黼座治而后宫府治。宫府治而后畿辅治。畿辅治而后边陲治。此数者虽变天地不能易也。今曰边陲不治天下言者宜释宫府而谈边陲唯边陲之言则听不边陲之言则罪呜呼是岂尝察于本计也哉古者天子以疆圉之事托牧伯征发期会不越其疆大司马致郊遂之众车萃属甲不及侯甸天子穆然执和鬯之柄公卿百执舞羽总干不改其度故其君子不震小人不嚣是非奸慝无由而作今一方有事则动天下而营之表里相激主客互射狡黠乐动以为朝夕故有五万之师千里之役数年不决则反舌寄颈相靡于道矣夫火发于山薮之内。百夫千指。虞者以为宜猎。薪者以为宜炭。田者以为宜灌。盗发于荫室之下。则门者不及扃。笥者不及钥。宵饮迨且而后相愕也。故祸患之生不在言者而在不言者边陲之失非不言之祸而无本言之祸也故曰什耦而射狸首。非虎也。磔狗而噪傩鼓。非鬼也。使祸镝之动而皆集于羣言之彀。则千夫哄市。无有覆国者矣。三正以来七代二十五氏丧败相起坐边陲者十不得二总其巨较皆以宵小权奄构于内而后夷狄寇攘来于外宫府先弊而后畿辅不理畿辅不理而后州郡携志州郡携志而后岩关重铠不足恃故奸贼之▲静深有本之□ 
　　来不于所甚较而于所甚讳也甚讳之始。必始讳内讳内者贼在于内内宄不上闻久宿而溃于外溃于外而后讳外讳外者贼盛于外外攘不上闻骤至而噬于内天下有此两讳者。则肘足之地。有万里之蔽。万里之寇。发肘足之际矣。故人臣之事其君君之事于天皆前而自相名也自相名者以名巳之无所讳可声应而治之故呼干以为之千。呼戚以为之戚。圣人用之而皆有所不乐。呼管以为之管。呼钥以为之钥。圣人乐之而皆有所不荡。自筵几枕簟箕帚□梮▲□义坚刚 
　　之汇。则亦维所自名也。名有所从入。汇有所从出。弓矢之汇出管弦。鎗剑之汇出刀笔。戎马之汇出狥彘。易种之汇出蛮髦。咬骨之汇出谗刺夷狄寇攘之汇皆出于宵小权寺圣人以为是皆不可讳。不可讳则人皆知所防外而慎内。故圣人之道。贵审其所从出。审其所从出。则本道而末不害也。兵之本出于刑刑之本出于政。政之本出于礼。绅冕而救鬬此世所谓阔懦也。而衷介之士能使人益鬬不能使人不鬬道出于众竞之路胜败争半者则圣人不由焉使圣人而舍堂陛守边陲。其道亦不过战必胜。守必固而巳。即累世无百年之治。禹高宗皆用之矣。而天下不悟者。人皆惑于标害而救于急搏。以为千里之治不可以坐制也。夫日月星辰山川之眚其于人不知几万里之远也就而救之丝穷鼓弊灰尽帚绝羣国人而哭之无济者圣人坐明堂发言而善则眚去沴郄即不为郄亦不为害圣人之坐此五步之内耳。夫五步之内。岂阔于苍青之末哉以为氐本所在精曜与宅□其行不驰。疾不速。今曰边陲事远则宜言之堂陛事近则不宜言之边陲事急则宜言之堂陛事缓则不宜言之信然则以为堂陛之患细于边陲边陲之祸急于堂陛也是未为本序也古之圣人日昃访问以救巳过瞽史鼗铎不离左右其公孤百执补阙是思让才而授任劳而处其精者存于罘罳其险阻易简制服之数皆存于国邑故圣人之治常若不忧边陲者而边陲无衅则圣人所以治之有道也道者知物之所从出集近而驭远外若甚绌。内有余故。有道之人。不急鬬人。有道之政。不急鬬政。有道之人。豢士以明醴之醑。秣马以刍灵之藁。系敌以绾玺之纽。有道之政。辍一食而军士宿饱。拆一劵而匈奴解甲。夫岂为诞说哉。齐庄公楚威王犹未及于中古也一战之覆边境薄削反而治内吊死问生哭大夫之庙立百姓之社弛酒郄肉三年而天下畏之霸者成丧者复夫差主父者天下之疆奥也威立于绝漠厉驰于上国乃教羣臣曰内治之道吾既闻之矣其不足以包诸胡兼齐晋者勿告寡人也自是多勿告者宰噽李兑因以捘臂探其内白起伍胥因以荡足取其外故夫耀火之蝉外视。取室之贼外噪。多禁者奇丧。恶听者多饿。今不知祸败之所从出。条贯之所组络。缓急轻重之所救济。但曰边陲之事则言之。非边陲之事则勿言之。是岂尝察于本计也哉。圣人之量天下悬衡于斗以为物薮宫府取万畿辅取千边陲取一焉诗书所称成败之源礼乐取千刑政取万而兵取一焉一握之树一■〈田巛〉之稻而皆有数死螟蜮蟊贼死之翕阳冱阴死之斥卤沮枯死之稂莠宿莽死之鸡豚搔聚死之纵此数死而独辍食以论刈获之盗竞胜不解毛发相捽不待疾风飘雨而丰木美阴巳蒙然秽矣故锢四达之听。禁密勿之告。设一切以批众说者。必有甚讳。隐慝生焉。不可不察也。 

　　【 不忧外而忧内人亦有言之者至其竖义渊奇标华深艳则长沙让硕江都逊愽矣】 

　　○本治下 

　　黄道周 
　　然则为天下者慎无讳而巳讳在内则贼在于内。讳言外则贼在于外。奸宄窃国必大扃限而多举讳大扃限而多举讳者佯为毖慎以闭天下使天下以祸而易过世之寡识者既乐于自闭又以为国慝所在重言为好盖自是贼满而莫之敢告也古之天子简处而壹治壶巷寝室达于日月应役之册举指可数若是其所露索者亦亶矣犹自以为幽翳四听而八视惴惴焉廷处而号众若行窱穴?呌之索其膏火也今楯陛之内盘泉桓渊动千百数能含云雾致霜露者跖足而是若是即有不测龙蛇杂兴未可知矣而又重其扃鐍使千百人拥之一人独闭而卧之犹自以为安处故今之为宅中者宜贤于古之为宅中者也古之宅中者以一人治数十人以为不足。又使数百人外视而正之。今之宅中者以一人治千百人以为有余矣。又益之以虎豹龙蛇之囿。故古今之贤圣与其道术各相反也。古之向者趣以明。今之向者趣以幽。古之植晷测以南。今之植晷测以北。夫非其道术之反则必有阴说而乱之者知其阴说而共与讳则是隐乱也知其隐乱终不可讳而且不得不讳之则是无术也古之为术者规弦天地。而始于日月日月者万物之所相见也圣人之道。欲使万物皆见之。故昼行而着日月。夜行而着星辰。窥牖而灼太青。俯水而鉴太晶。包阳不见。则其道必战。故圣人之相天地。谓与之为明。不与之为冥。万物之贵圣人。亦与其明之。不与其冥之也。广阴之下盘陆之底日月则亦间照焉积羽之西扶桑之东祥云甘露则亦间被焉然而万物不往者以为彼此不相见则光耀霮雨?对与之俱失。故圣人之赏民道民而赏之其罚民道民而罚之故喜一人则曰天子喜也无曰谁喜者怒一人则曰天子怒也无曰谁怒者天子之喜怒赏罚。见于天下。则其不喜不怒。不赏不罚者。亦见于天下。喜怒赏罚不见于天下则一人隐志天下皆意之赏一人则曰谁喜之也罚一人则曰谁怒之也夫一人之喜怒而天下以为有代喜怒者则虽耀佩鉴镌刀锯户据人之项徒足以走柄无显说于天下故君子之为法也。亦使万物各相见也万物不各相见而日月常见万物日月常见万物故万物之怪皆出以示人万物之怪皆出以示人则人皆知其崇不受其祸故圣人之为鼎所以使物之崇出相示也魑魅魍魉虽甚魌丑其种类亦各相美好也出而人丑之虽甚鬼情亦自以为忸怩圣人以为知此者可以治天下矣故其治物也以鼎治人也以钟鼓治物者隐其情而见其形。治人者隐其形而见其声。□其形则天下无遁情。见其声则天下无遁形。圣人以为知此。而天下之数▲□理奥言 
　　可义起矣。今曰见鬼物者必死。量声而度其形者不祥。则是天下之物皆相与讳也。天下之物皆相与讳则强者横口柔者闭齿喜怒赏罚明或窃之而目相视明或窃之而目相视则殆矣天下之殆。皆始于有所讳。而终于不可讳。??豆牛之祸孟氏皆知也以为告之则忧二子又不信于穆叔公子成之怒李兑氏知之也祸未发则不敢正巳发而与其事则不得不为贼故贼有发于虑祸讨不讨而皆为贼者季氏李兑氏也太宰噽争霸于晋胜之而不居不为不智也李斯请罢阿房减转作戍边不为不忠也以闭其内贼而忧于外其过愈于贼故贼有发于据宠告不告而皆为贼者宰嚭李斯是也韦匡翟蔡裒衣雅冠唯随中书子文子夏栖迟五候之间大臣冤而不能白权幸侈而不能谏卒以覆国身名俱丧故贼有发于保身过无过而皆为贼者韦匡翟蔡子文子夏是也此数子者其初皆不甚罪也以其中有所讳始讳之而卒不可讳故不可讳者皆归焉故鼎钟鼓者圣人所别鬼神正告于天下也圣人为鼎而因以为斧锧。为斧锁而因以为较梏。为较梏而因以为金矢。为钟鼓而因以为鼗铎。为鼗铎而因以为桥梁之木。为桥梁之木而因以为方册削牍。凡此数者皆以其类愈广而愈白凡以巳自见于天下使天下共见之而巳今曰主希声则臣见尊数问人则权不神犹曰登高则民散夜火则矢集此大昧慧不可为天子道也为天子者巳锢于是说不得所以道之其道莫如广之使见所乐。广之使见所乐。则其势渐亲外。渐亲外则其数多告而寡讳矣。故古者之为明堂皆在南郊之外日月之坛夹城之东西讲射之地皆饶芹藻环水为泽春秋雨露陵寝自步太狩之月不废骑猎凡以抒虑明精宕爽閟郁泻幽清之澹与士君子百姓陶其日夕。疑难多积则于通达古今博奥之士必有所取之矣。必有所取之而后可与灼治乱之原。证成败之事。吐日月之耀。刊鬼寐之怪。总中外之几。?素王九主之务也。失此不图。弥阴抱阳。晕生于外。贼成于内。禹鼎钟鼓不能正告。徒负绅带而号虎兕龙蛇之泽。以为多讳。不巳殆哉。仲尼曰圣人覩物而见情。愚人见怪而讳名。唯其讳名。是以与怪为邻。 

　　【 体质坚古故纵笔处愈见高凝知有内景之助】 

　　○西子郑旦合论 

　　李清 
　　予读吴越轶事至勾践以夷光郑旦贡窃叹曰女色之为□也甚哉以被山带河。固于盘石之完国。而三寸簸浪。一袅翻风。巳碎为灰烬粉灭之惨凄矣。夏末周褒。亡国之妖。岂在多焉。独越之豢吴也。则以两姝并进。而吾谓西子能豢吴兼能豢郑旦以并豢吴何以言之。葢是并蒂而进者。其于汉则如飞燕合德之交芬。而于燕则似娥娀训英之双艳者也。夫以美可雁行。宠罢鱼贯之姊妹。而爱在一身。无如之何。怨形▲西子诚淂阴符之传乎 
　　词矣。飞燕之新恩中歇。娥娀之丽质早埋为。两姊者。岂曰仓庚可食。不妬女弟之分甘。胡以体疏宠逊之郑旦。而情深姊妹者。若与施相得甚欢也。今阅稗官所记惟从椒花房内一见两人于映帘理镜之余嗣后石甃城头锦帆泾里百花洲上娇歌不闻并啭之莺。而妙舞未觌双飞之蝶。仅施专其乐耳。噫旦之。邑邑长门者恐尽日无梳洗矣色笑巳移于女王旦何不掩袂而咏塘上歌吹惟喧于玉环旦奚不含悲而制楼东即云买赋无司马擅藻非上官而或举胆薪秘谋花月阴毒倾泻于玉恨珠愁之下恐舞可迷天之西子。巳无葬地。而五湖一棹。仅以亭亭倩女之魂。一作梦游耳彼为旦者胡计不出此也然则西子者真天下有心人而色过旦。智亦过旦者乎。夫何言色过智亦过也。将无分香遗甘。以郑袖之饵美人者饵旦。而垂恩者不怨乎。将无惠雨推云。以丽华之荐宫嫔者荐旦。而均泽者知感乎。不则赵宠方甚。班爱忽迁。武媚甫新。萧欢立罢。则以馆娃之艳地凄施。以昭阳之冷苑闭旦。而畧识君王恩巳断者。固无繇觌▲见可虑 
　　面而披肠乎。若然则两姝隙矣。乃最后越师一入施与旦同逃吴苑而竹树内犹见二神女焉向非更衣流觞之暇以豢差者豢旦兼以豢旦者豢差而翩翩者何终为依依哉吾故因施而有感于旦也。溪滨初订。竹里重逢。则合素纱而驾香车者。数年女伴。此别终夭矣。在施原为罗敷。之有夫。而在旦尚为弄玉之未侣。燕飞之诗一咏此孑然娇泣于树下者玉人终归何处耶昔孙仲谋之以未妻玄德也。侍婢百余皆执刀侍立。真女杰哉。乃入吴之棹不归。而衡阳徒嗟▲郑旦下□洛无可□□哉 
　　夫燕断。合浦无望于珠还。追觅芳踪殊为悒闷吾故以去吴之郑旦与入吴之孙夫人配而于西子归湖后。辄悠然有不尽之低徊者也。 

　　【 色以运智智以成忠从馆娃响□间为夷光发出一段沼吴秘术大奇大奇】 

　　◆说 

　　天说下 
　　鼎说 
　　虎衔鱼说 
　　海天小隐说 
　　古砚说 

　　○天说下 

　　刘基 
　　或曰天灾流行阴阳舛讹天以之警于人与曰否天以气为质气失其平则变是故风雨雷电晦明寒暑者天之喘汗呼嘘动息启闭收发也气行而通则阴阳和律吕正万物并育五位时若天之得其常也气行而壅壅则激激则变变而后病生焉故吼而为暴风郁而为虹蜺不平之气见也抑拗愤结回薄切错暴怒溢发冬雷夏霜骤雨疾风折水漂山三光荡摩五精乱行昼昏夜明瘴疫流行水旱愆殃天之病也雾浊星妖晕背祲氛病将至而色先知也天病矣。物受天之气以生者也。能无病乎。是故瘥疠天札人之病也狂乱反常颠蹶披??昌中天之病气而不知其所为也虽天亦无如之何也惟圣人有神道焉神道先知防干未形不待其几之发也尧之水九载汤之旱七载天下之民不知其灾朱均不才为气所胜则举舜禹以当之桀纣反道自绝于天则率天下以伐之元气之不汨圣人为之也曰然则人胜天与曰天有所不能而人能之此人之所以配天地为三也曰书曰作善降之百祥作不善降之百殃非与曰此天之本心也而天有所不能病于气也惟圣人能救之是故圣人犹良医也。朱均不肖。尧舜医而瘳之。桀纣暴虐。汤武又医而瘳之。周末孔子善医而时不用。故着其方以传于世。易书诗春秋是也。高文光武能于医而未圣故病少愈而气不尽复和安以降病作而无其医桓灵以钩吻为参苓而操懿之徒又加鸩焉由是病入于膏肓而天道几乎穷矣。曰然则元气息矣乎曰有元气乃有天地天地有坏。元气无息。尧舜汤武立于法。孔子传其方。方与法不泯也。有善医者举而行之。元气复矣。作天说 

　　【 天能病人人可疗天西北缺陷须持此文补之】 

　　○鼎说 

　　许应亨 
　　齐之野人夜相惊以火凿之于社东垣之下得钟焉似鼎而小总八十一乳上着山岳魑魅饕餮之状野人相与试察其色则浑朴而不悦于众目试击其声则洪远而不入于里耳因撞而碎之鬻诸铁冶之肆客有语叔夏而恨之者叔夏曰子以是物为有知乎客曰昔者夏后氏既平水土贡金九牧铸为九鼎以察神奸是岂是物乎吾闻剑有干将实能变化飞徙今是鼎能夜烛以光奚其无知叔夏曰甚矣子之好古也苟是鼎有知则曷不求售于子而卒炫耀踣毙于野人之手古之山罍牺象玉磬大璜是皆精微贵重太古博雅之宝也今皆安在推而言之伊耆氏之苇钥。有虞氏之刚秦。夏后氏之琖。殷之斝。周之爵。秦玺赵璧。隋珠汉鼎。兹其或毁于无知。或迁为异物。或混于水土。或化为泥沙。子能一一而保其无恙乎。重华禅夏两墩无闻鸣条既伐四琏亦戢商受殄灭大瑚继毁幽厉播迁八簋不守惟其陵谷变迁。盛衰迭运。大者天地且不能以长久。而况于是么尠之物哉。必若子之言则是宝玉大弓。不出鲁府。璆琳琅玕。终贡一姓。殷之祭器。不抱以适周。而齐之大吕。不藏于燕室也。物咸久视而不变。则是赐铜山垒金谷者。不必饿圜扉。藁东市。印累累。绶若若。裂土而侯者。不必罗雀门。乘牛车。阿房之宫。鲁灵之殿。章华姑苏之台。不必飞炜烬成草菜。游麋鹿而号狐狸也。非其伸者不得不屈。往者不能不还乎。且是鼎也出之于土而入之于冶也其利农事而为锄为鏄乎将捍患难而为铩乎抑为镬以承烹饪乎将为鉴以别奸丑乎如其无知则方其为鼎也不知其为鼎也及其为锄为鏄为戟为铩为镬为鉴亦不知其为锄鏄戟铩镬鉴也如其有知彼方见世礼崩乐废古器无用乃发其神光自贬以求有益于世还古而变今出无用以求有用子又何必啧啧然惜之哉方且有人于此淳厚朴野息机绝智其处世龃龉而莫能入其于人踽凉而无所亲貌类无知言若无用其不悦于众目不入于里耳有甚于是鼎久为天下所摈弃子不此之惜而乃不释于彼何无所厚薄轻重于其间哉客于是目瞠而不瞬吉举而不下自咎失言唯唯而退 

　　【 不惜卷帘通一顾恐君着眼未分明读此可以解嘲】 

　　○虎衔鱼说 

　　张含 
　　春秋推灾度云四方烦扰众氓失恩则虎衔鱼矣禺山子曰奚翅鱼乎奚翅鱼乎今恐不免于衔虾也蒙迩停都见渔石公蜡谓蒙云前之廿岁监司觧以赇着近鲜以不赇着方岳滋倍焉况铜章名实皆铜墨绶名实皆墨郐下无讥矣又曰士也固穷之节女也。偶影之操妇也。监司而赇殆六珈而姣者也方岳而赇殆翟服而嫪者也铜墨而赇殆十金中馈而奔也蒙复于公曰昔者之赇。钻穴踰墙。今也之赇。连闼洞房。昔也之姣。叔孙侨如。今也之姣。卫浑良夫。昔人有云臣父清惟恐人知臣清惟恐人不知今也反是前兹之赇惟恐人知今兹之赇惟恐人不知赇非美名曷曰惟恐人不知曰不知则何为求哉由此观之虎奚翅衔虾哉。传曰国家之败由官邪也官之失德宠赂章也 

　　【 破颜极矣然颜甲者亦自不相关】 

　　○海天小隐说 

　　利瓦伊桢 
　　齐使君训女宦涢而家潍潍葢在北海上日月之出没风涛之震定云雾之变幻雨雪之晦明其胜无所不有而事不可穷之于笔杖而步屐而登觞而吟纶而渔槎而泳踞而濯汲而饮其致无所不佳而妙不可尽之于言总而图之曰海天小隐客或得之以视不佞不佞楚人观于洞庭江汉自以为大矣庸巨知夫储与扈治浩浩瀚瀚若斯者乎若之何使君之小之也客则述使君之言曰恒情少所见多所怪故蜀夫吠日粤犬吠雪井蛙难以语海其所见者小也图海者莫详于木华潘岳庾阐孙绰之赋矣怒而为涛其状也莫险于枚叔之发矣读之直使人怵焉有恂目之志而海畔之夫载艨艟挂帆席候劲风疾若鸟举而安若坦途没人渊客持尺挺与涛上下若寻丈之沟何也生于陵而安于陵长于水而安于水也余家并海所覩闻熟矣安见其大叔季以来士大夫以官为家不乐归。归而营菟裘。其宫室台榭园囿池沼以土木之崇高雕镂为美其饮食车服嫔御翫好以殊方偏国非土之所产无不毕致为奇以金石匏竹昌大嚣广为乐而余所治三亩之宫足以辟燥湿寒暑及肩之墙足以蔽恶高不过望氛祥大不过容宴豆所以娱心意悦耳目者仅一海耳是余与海上之人共得而非殊尤绝迹独擅自封也是先人世相授受非宦游所获富贵而归故乡以夸诩其宗党者也其何大之有葢自伯夷待清。仲尼乘桴。遭时不偶。意有所托。而离世异俗。高论怨诽之士。少师击磬襄鲁仲连徐衍姜肱之徒。相率效之。以海为名高焉而大。余幸生于极治之朝出而圭组退而草莽莫非王土王臣也其遘会殊矣海王之国谨正盐策。管夷吾因是以伯齐。九合诸侯。而阖闾春申王濞继之。墆其财奔走天下。古者明王伐不敬取其鲸鲵封之。而戈船下濑楼船横海之师繇斯焉兴。伏尸千里收为京观。功名之士以海为富强焉而大。今　圣人在上海不扬波余以经术起家为二千石承流宣化子惠元元其致用殊矣迂怪之方士。杂媚子弄臣以干进。则有徐市韩众之伦。称引三神山。金银宫阙丹灶药物。屈万乘之主。殚万姓之财。以冀幸于仙人之一遇。游谈无稽之士。则有鲲鱼鹏鸟。扶桑若木。禺强之峙五山。龙伯之连六鳌任公子之饵五十犗。以海为吊诡焉而大。　天子统一圣真诸家之说绝不得进其操术殊矣夫海也吾与之邀乐于天。徼食于地吾不与之为事不与之为谋不与之为怪取之无禁用之无竭不求其得不患其失不出几案藩落而长为吾有故小也且余齐人也齐地方千里鸡鸣狗吠相闻顾不大哉长而北行至燕犹是也仕而西行至晋犹是也更仕而南行至楚犹是也问燕之北晋之西楚之南亦犹是也上下八方大小相含无穷无极余是以知四海之不异是也夫安知天地之表不有大天地者乎然则比海之在天地。牛蹄之涔耳。吾庐之寄于海。马体之毫末耳。方存乎见少。又奚以自多。夫至人者恬然无思澹然无虑以天为葢以地为舆四时为马阴阳为御上游于霄窕之野下出于无垠之门而何有于海历阳之都一夕返而为湖圣智勇力与罢怯不肖者同命即余家海上不能与海朝夕而强名之隐他日得谢而隐矣又安能以其有□之生而与夫沧桑递变较岁时短长耶蘧庐可以一宿而不可以久处。余之隐于海也亦若是则巳矣。则其谓之小隐也亦宜。不佞三复其言而善之作海天小隐记 

　　【 恢奇瓌玮之输联贯络绎不可遏截上则木难火齐下亦南金大贝】 

　　○古砚说 

　　许獬 
　　余家有古砚往年得之友人所遗者受而置之当一砚之用不知其为古也巳而有识者曰此五代宋时物也古矣宜谨宝藏之勿令损毁予闻斯言亦从而宝焉不暇辨其为真五代宋与否虽然斯物而真五代与宋也当时人亦仅以当一砚之用耳岂知其必不毁必至于今而为古耶葢至于今而后知其为五代与宋也不知其在五代与宋时所宝为周秦汉魏以上物者视此又奚如乎而又不知其以周秦汉魏以上物视周秦汉魏以上人其人自视则又奚如人见世之熙熙者沉酣于纷华绮丽之乐奔走于权贵要津之门褰裳濡足被僇辱而不知羞于是有一人焉出而矫之卓然以道自重以澹泊自守以古先琴书图画器物玩好自娱命之曰好古故凡名能好古者必非庸俗人也以其非庸俗人之所好。则庸俗人亦从而效之。于是士之射利求进者。必穷极其所无以謟事权贵要津。权贵要津亦时出其所有以夸士。而士之慕为古而不知务者。亦每与世竞逐。必尽效其所有而后快。噫嘻是非真能好古也。特与庸俗人同好而巳。夫既与庸俗人同好矣。而犹哓哓然窃好古之名以求自异于庸俗。不知其名则是。而其意则非。吾之所谓好古者学其道为其文思其人而不得见徘徊上下庶几得其手泽之所存而观玩焉则恍然如见其人也是以好之而不厌。故夫古之为好者非以其物以其人也如以其物而巳矣今亦何以异于古哉夫苟不惟物惟其人。则吾亦可以为古人矣。安知千百世之下不以好古者好吾乃必舍其在吾而惟古之好亦巳惑矣予观今世之所好大率类是葢皆所谓名是而意则非者也不能尽述述其近似者作古砚说 

　　【 披剥尽情令藏古家汗下】 

　　◆解 

　　李淑人大节解 
　　三先生祠义解 

　　○李淑人大节解 

　　李攀龙 
　　中丞霍公大母李年二十余抚遗孤焉既赠太淑人掩于　帝恩其大节无以自达于　上乃中丞状之曰勤瘁幽苦精白贞纯是先大母之德也余惟八者备矣屹屹乎大节也哉方其夫以永绝弱子在抱亟低徊于一往而藐诸之谓何跂余望之中废不可知。若将置焉而旋复是顾。业以黾勉。孰与効以大毕之为成仁也。量力计期此伏彼起葢有日月可处而我未之即安者匍匐拮据不与焉勤矣。惟兹孑遗茕茕在疚疚疾用贯?力忉怛为劳即庶几将来瘏痡甚矣而逝者不返终身病之。奚必残形相拒毁体自绝。始为惨哉。瘁矣。壅阏閟侐鼠忧不阳如在晦明视听玄黝虽犹托于世未亡人耳百尔纷纭。藏之地下。独其所为喘息相属者。细若气。微若声。不可以巳。是重蓄也。幽矣。可以巳则舍生以之不可以巳斯生而有所不得舍也难乎其为心矣预防以自困。致虑以自危。既秀方实。植微壮长。有不在我者。而志每穷焉以徼惠逝者。拂乱烦冤。甘此荼毒。苦矣立孤难于殉葬善后▲□□□□□句 
　　优于捐躯二伦是经大义以辨。非托于难以窃便。非假于优以苟存。夫妇母子无遗憾焉。精矣。葢亦其质固有之既自不饰。亦自不渝。不然捐躯殉葬本以为洁而益示其华犹可物采非素以为行也光昭有家泯于无迹犹曰伦足以窃便义足以苟存云尔恬淡是常。不以作色。白矣。据其所不得于舍生之心。与其每穷焉之志。如天地定分之不可易。如山河定位之不可移。殉葬自奇立孤自正沟渎之谅匹夫一朝举之矣又不然非其性也勤瘁不将以损之幽苦不将以挠之乎贞矣。激于始绝而衰于巳事。与操具而身亡。均之失其半也。此夫各成其信非以为名而意自惬不解于慈非以为功而理自全故至于今无间然矣岂其习而便岂其守而存率之自是自致厥美不遗纯矣。屹屹乎大节也哉。喘息相属命脉以之神明之冑后世必复余犹及见中丞为御史时。主课天下郡国上计吏风裁卓然。自廷尉中丞少司马司寇徧历三台大绩益着。于太淑人有余烈矣。勤瘁幽苦。精白贞纯。具大臣之道焉。有味乎其言之也。 
　　▲中丞所状之妻道即中□自有之臣道 

　　【 殷卣周彝龙文漫灭古意独存】 

　　○三先生祠义解 

　　利瓦伊桢 
　　新安汪惟一少师事徐子与先生为诗诗既工先生介绍游李于鳞王元美两先生所两先生雅重其人赠之以言惟一遂有声三吴间而子与先生卒惟一裒遗文行之又乞王先生志之诸才人善徐先生者传且诔之时展墓存问其妇孺巳即家竹丘为祠事先生而李先生巳前卒王先生后十年复卒因主并祀之人哗无间也其友汪永叔私问于余曰惟一之祠也礼与余曰礼古未之有可以义起也古者立学衅器用币释菜以尊先圣先师四时官释奠亦如之有道德者生为师死为乐祖祀于瞽宗民生于三父生之君治之师教之事之如一左右就养无方服勤致死心丧三年其重若此古以官为师师无异徒人无异学生事没祠官为主办今学者不皆受官师之教生别为事死别为祠是可义起者也礼言之祀有五蜡有八奥之爨有二豆间之祭何食蔑有七夕有祭杼每月有祭椶桐书拂礼反其所自始苟有功德不择微贱而况师乎祭于太蒸从飨先王晋之封绵上田也鲁之纳裘氏潘氏也越之表会稽山也君不忘其臣俾世有血食而况弟子之于师乎燕之筑驺衍宫也吴之架介琰庙也屈千乘之尊以师匹夫而况匹夫之师乎叔季以来人之好谀甚矣匪直祀死者及其生而以鬼飨之要皆怵权势行媚取宠不足多尚然其始作也未有不孚民誉者乡而祠其父老若畏垒之属邑而祠其令长郡而祠其守相若汲坛栾社文翁召父之属多矣其下若于公狱吏许阳都水椽朱邑啬夫郑众从事耳吏民士大夫戴之为君爱之为父母奉之若神明祝史无媿词君子无疵议焉何以故以为君犹父也师何独不然张良之黄石王绩之杜康李燮之王成韦泓之应詹伍员之渔父针药之工之扁鹊陶家之陆鸿渐一日之雅一事之契一艺之功也而俨然受祠夫终身所师大有造我者宜何如也李洞之于贾岛也以佛事之孙晟象事之承晖之于司马光苏轼也以象师友之此异代人也夫身受业者宜何如也梵言室洒旧翻弟子新云所教南山天台之议曰学在我后名弟解从师生名子师有匠成之能学者具资禀之德资则舍父从师教师如父师之谦让处资如弟曹务光见赵州以斗盆烧乳头香作供此外道也夫士流宜何如也杨宣之干宋纤也黄庭坚之于苏轼也为阁为室象而事之应詹祀韦泓也柳宗元得韩诗熏玉蕤香然后发读也王维绘孟浩然象也张籍得杜诗焚之和以膏蜜频饮也戴弘正金兰簿以告祖考也此朋友也夫师宜何如也礼记戴曾子数子夏之罪云吾昔与女从夫子于洙泗之间退而老于西河之上使西河之人疑汝于夫子汝罪三也注云言其不称师也葢古之君子言必称师示有所授且不忘本也故子张一篇载群弟子之语子夏之言十一而未尝称师曾子之言五而三称曰吾闻诸夫子则子夏为曾子所罪固其宜矣刘焉造乘舆车具千余乘荆州牧刘表上焉有似子夏西河疑圣人之论其传说甚远惟一言必称师。礼也。孔子曰兄弟吾哭诸庙父之友吾哭诸庙门之外师吾哭诸寝朋友吾哭诸寝门之外所知吾哭诸野寝我所安师成我者也。故哭诸寝。孔子没门人相向哭皆失声欲以有若事孔子或曰是仿古设尸之礼也可以尸何不可以祠后世有慕而为之者臧荣绪以孔子生日庚辰拜五经孔子如日月代明四时错行天地同流奚取于庚辰宗庙之美百官之富为万世师奚取于臧氏之子无亦刘勰之梦孔子夸诩以蚩眩人乎故天地山川之祭惟有天下有国者则然户与灶之祭达乎庶人岂户灶优于天地山川乎哉功大者其报大。功小者其报小。以臧氏祠孔子。是庶人而行郊社之礼僣也。适以小孔子。惟一祠三先生于家是户灶之祭庶人之分也孔子哭寝之意也。礼也。古者思贤而祠之则于社故曰乡先生坐于里门以教子弟没则以配于社庚桑楚尸而祝之社而稷之谓以其主配社稷以食也汉甄子然临孝存皆配食县社晋宋登为汝阴令及卒人配社祀之陆云为浚仪令去官百姓追思图形画像配食县社古之仕而有功德于民民追思之及乡之致其仕而可宗者皆祀之于社不必专祠亦非如今皆配食学宫也惟一竹丘与其友人于此为诗社因以祭三先生亦社之义也。礼也。礼又有之为群姓祠泰厉公厉族厉以妥古帝王诸侯大夫无后者李徐二先生岳牧臣在诸侯大夫间不幸而无后无论弟子不忍于师是不当比于郑伯有晋若敖乎郑康成注祭法云今时民家春秋祠司命行神山神山即厉也民恶言厉巫祝以厉山为之谬乎春秋传曰鬼有所归乃不为厉厉山氏有子曰柱世祝厉山之神得其鬼为厉故云谬也惟一祠徐及李而王与焉其亦厉之称□乎四方百物之疈辜也。八神之索飨也。星辰风雨露雷山林川泽坟衍之同坛也。从其类也。三先生生为死友。死而配食。岂曰非类不歆。故惟一之祠也。谓以义起礼可也。永叔曰惟一尝为徐先生服服以缌时以期礼语曰仪礼朋友齐衰三月而礼言师无当于五服张逸曰古不制师服无定礼也有得一言一义而如朋友者。有亲爱如兄弟者。有成就巳身而恩如天地父母者。岂可槩服之。故不制服。心丧可矣。门人为孔子筑室治任三年子贡倍之鲁人往从冢而家者百有余室因命曰孔里龚胜门人衰绖治丧者百人郑玄遗令薄葬自郡守以下尝受业者衰绖赴者千余人冯冑郭瑀服皆三年王肃门生衰绖者百数宋黄干丧朱子服加麻制如?????衣用冠绖王伯丧师何基服?????衣加带绖冠加丝武胡澹庵为师制服李谘为师缌麻金履祥师丧服加绖白巾带用细苎惟一于徐先生河汾氏所谓通于夫子受罔极之恩者也其服也酌于礼之中者也汉去古未远诸儒最重师师以经术专门名家学者守师说不变问所从来必曰某师封侯拜将相恒推让之于定国身为九卿迎师执弟子礼景毅以子师李膺自免人有辱夏侯惇师者惇杀之而考其时能于师身后有恩纪者唐林王吉表上许商冢侯芭于杨雄桓荣于朱普桓典于王吉负土成坟礼震为欧阳歙杨震为范升郑弘为焦贶不惜死相救李膺延笃刘焉王朗弃官奔赴云尚葬吴章南岭任末致尸于门郭亮收李固牵招护乐隐丧廉范敛薛汉朱穆丧赵康如师胡腾殡窦武行服其服亦无明文令狐征君隐东城山中终即为冢焉诸生遵师法陪葬者三百余家又不闻其祠如惟一也礼无定制而情不可一律齐张逸之论是也其后曹曾弟子称曹师为立祠李遵勖宗杨亿为文塑其像晨夕伸函丈之礼砻石记之惟一事可与二人并论矣于礼固无过不及也永叔曰是则然矣祠之也者神之也文章小道耳何所关于神明而祠之为余曰否神之为德也体物不遗物莫神于人。人莫神于心。心莫神于言。言莫神于文。试举其凡董汪都三策得之神助谢惠连池塘春草得之梦弟孙绰笔端吐光若火赋掷地有金石声徐陵醉作白云出海峤诗醒惊为神杜少陵受石文于鹅冠童子下笔如有神宗武暗诵??氐有金字光明射日袁嘏诗有生气须大材迮之不则飞去李观爪甲有清尘此文人而拟诸鬼神者也孟召文差颠狂滕王阁赋江神走送郭元振题颊入面遂灭马公亮鬼手范仲淹鼓妖亦然杜诗可驱疟射洪陆使君庙以为签殊验白居易言刘禹锡诗在处神物护持此文人而感动鬼神者也张迥之云汤悦之星皇侃之唾杨雄张鷟之凤董仲舒之蛟龙傅咸之龙文掌罗含之鸟刘赞之龟马融之花谢谔之珠江淹萧颖士之锦王朗王勃陈继达之墨纪少瑜王珣李峤李白之笔周仁裕之西江水弘成子五鹿充宗之石韩昌黎之丹篆司马长卿之黄衣翁又不有言祀朗管星者多知慧乎此文人而鬼神牖其衷者也王肃方注易有越王女从地出与语才思开悟王弼郑玄王衍陆机互相论难邹湛见甄舒仲沈约叩陆乔门召青箱诵其感旧诗死刘桢犹能庇生顾总狄遵度梦子美自诵逸诗数十章又有闻人称子美解其遗恨吞吴句之悞苏端明言元佑中岭南人遇李供奉酒肆为诗二篇自言东华上清监清逸真人或谓是黄鲁直经蜀中事李生见箜篌有云中汪树天际归舟之句他若芙蓉之城长白之山白玉之楼五云之阁紫阳之宫衍波之笺太乙之藜仙府之酒瑶台之梦华亭广陵之散乩□所临往往文可观采此文人而鬼神式灵之一阴一阳酬酢者也慧业文人。其生也有自。其没也有归。往往仙化则有大玄博士太极仙卿西明都禁华阳洞主遮须国王都箓司命文星典吏紫府押衙侍帝晨称散仙不可胜数柳宗元主罗池谢灵运送杜治事亦有征若前后身蔡邕张衡尤众三先生魁然文苑取精多而用物宏没为明神又何怪焉且就人伦御之为艺偞卑矣。尹儒秋驾精神发于寤寐。谁则牖之。心之精神。包括宇宙。总览人物。天且不违而况于鬼神乎。谈诗家有神品有神来职是之由腐毫坠坑蹋壁绕室闭门入瓮坐树腐唇堕齿落眉引被卧手穿袖断须茎满头丝两京十年三都一纪口吻生花不恤妻孥犹未关至极郑玄尹知章凿心王充竭气杨雄吐肠曹植反胃李贺哕肝孟郊擢肾桓谭疾裴廸瘦心神辞李广五脏神遇江淹此物此志也张说享文以媚香贾岛以岁除祭诗神刘蜕以文为冢而铭之唐球投诗瓢江中王曾父见字??氐以香汤洗烧之而获阴报非神而何惟一受诗三先生。没世不忘。神所凭依。将在是矣。郡有文士则洛如花生鸡解人语虱解念阿房宫赋鼠畏田字龟有历鴷有印蟾有丹书鴈行成无为脉望食神仙则化夫物犹然而人何以不如小说家称笔神曰佩阿又曰昌化晋高士为笔神研神曰淬妃墨神曰回氏??氐神曰尚卿司书神曰长思解辟蠹除夕祭之故郄诜拜笔祖莹拜墨薛稷广为九锡之五物者以人用之乃疑于神而人之用物者可知巳惟一祠三先生。神道也。简子有言春树桃李者夏得休息秋得食焉春树蒺藜者夏不得休息秋得刺焉树人譬之树木区以别矣惟一不升枝而捐其本。则亦三先生善树人以食其报也。今天下多噉名利齿儿无如新安其富者能饵人类阴子方黄羊祀灶其不慧者易欺类王凝之奉天师道借鬼兵其巧者善赝类楚泽鸣狐即墨飞鸟其象恭者腹有鳞甲类西门豹簪笔磬折而须大巫妪其诞者类刘伶断酒供酒肉神前自誓便引酒进肉隗然巳醉其广交者猥杂无伦类汉一岁三万七千祠其无恒者不终类土龙刍狗之始成盛以箧衍巾以文绣缠以朱??系尸祝袀袨大夫端冕以送迎之及其巳用之后则壤土草??叕恧巳惟一产财中人负笈而游三先生之门朿脯成礼性复木讷不善为容方三先生憎多口奉盘匜于玷亶惟谨比三先生寒魄舍宅以共烝尝今老矣涧溪沼沚之毛朝莫荐之必斋如也毁誉不移意升沉不改度死生不变节是举也不必于礼若何业巳度越流俗远矣如非然者。三先生之神聪明正直而一。能无吐之乎。永叔怃然曰有是哉吾今乃知文章大业也死且不朽师弟子之义之重也鬼神之情状祭祀之礼所由设也归语惟一具告三先生之灵而小子任丹书焉勒诸刑牲之石 

　　【 万族之态五伦之理二气之情状俱罗列而为文章非惠施五车茂先三十成熟胸中何能贯申纵横若是】 

　　明文霱卷之十八 

　　●明文霱卷之十九 

　　武林刘士鏻羽石父评选 

　　书一 

　　◆书一 

　　重与献吉书 
　　上大司徒梁公俭庵书 
　　寄童内方书 
　　答郭桐冈先生书 
　　与殷子书 
　　寄余子书 
　　上霍元厓宗伯书 
　　畣毛宪副书 
　　畣重庆太守刘嵩阳书 
　　畣余文献书 
　　答姜佥事书 
　　与文征明书 
　　答李中溪书 
　　上御史大夫南充王公书 
　　寄屠渐山书 
　　辰州与田叔禾书 
　　与胡宠之书 
　　与宗子相书 

　　○重与献吉书 

　　徐祯卿 
　　仆以摄提格之岁。仲春南徂。出齐鲁之郊。经淮沛之墟。直视平原。萧条万里。于时雉雊于野。麦秀油油。瞻日月之勤。感东山之叹。虽睿眇伤神。未足以振心而惕虑也。既而道指东吴。彷徨故都。栖栖焉若仲尼之去鲁也。乃遵钱塘。薄眺会稽。控湖山以为郭。环江海以为池。昔日神宫峣阙。椒房绮榭之余。或岿然于鲁甸。徒髣髴于丘夷。顾瞻周道。不能不为之兴哀也。傍引桐江之溪。遡洄富春之渚。岂惟望风而思其人。抑可以乐焉而终其身矣。又西南行。渡縠水陟常山越余干沿弋阳山溪涧沚之滨。玉水澄彻。则有参差之毛。丹碧之石。游鯈翔泳。白鸟栖止。可以莹神而悦心也。横陟彭蠡。仰瞻庐岳。其波涛则腾涌奔伏。喷薄日月。其峯（崿）[咢厓也]则盘回峭绝。亘接霄汉。香炉五老之形。瀑布青峡之观。特为卓诡。灵芝异草。弥山布谷。金符玉册。穷幽极玄。信赤霄之神都。老氏之玄宫也。又西遡九江南望全楚。夫其扼巴蜀之喉舌。据吴会之上流。通五岭之门户。接雍梁之要枢。此其大势也。若乃镇以衡阳之阜。表以武当之山。五峯森拔。三门凌启。云霞绚绘。紫气烛耀。其中四候蚤暮。七曜运行。往往与人间殊别。爰有黄金之堂。白玉之户。琉璃为铺。檀桂为柱。制侔天居。势（轹）[□践也]海岳。目所希见。窈窕难说。又有江汉之波。沅湘之流。洞庭之湖。云梦之泽。千条万派。混原同涂。纵贯脉理。襟带其间。极望浩漫。际天薄海。阳春献而百草芳。凉风至而蒹葭落。猿子噭啸。鸿雁成羣。鱼龙倏忽。旸晦互分。可以观天地之变化。验时序之瘁荣也。故征水族之饶。萃材木之珍。论舟楫之利。及畋渔之乐。九州岛之内。未有踰此者也。然其民俗若瘠。尚利薄义。户无囷廪之食。人无相固之心。杂以山夷轻躁易动。非久安治之国也。又其山川包络四要。固用武之场。聚争之地也。故东望樊口。则慕周瑜之雄。西顾岘山。则感叔子之惠。载观荆门。则悲昭烈之绩。极眺中原。则痛□□□忠。山河昔是。人物巳非。心伤叹矣。凄其涟□。□□□□□□理□时也命有涘而志无涯。时可遘而身不逮。此屈原所以流亡于江夏。贾谊所以忧伤于长沙者也。所赖贤豪发愤。映带砺以垂名。章缝乐道。假竹帛以昭志。生人之业庶为不朽耳。仆自惟无卓荦之才。寡砺（锷）[咢刃锋]之用。进不能扬眉于天下。退不能甘心于一壑。徒放情于江海之间。抗志于宇宙之表。将以搜奇猎秘。咀华纳灵。则水土而函蕴。法景曜以（摛）[雌发也]文。聊希子长之风。庶几虞卿之志。乃知于役之行豫。兹游之岂徒哉。惟是足下与□同怀。遭时龃龉。良图弗遂。抱膝空林之中。栖神穷迹之境。虽枪榆之为乐。固知大鹏之逍遥也。故聊述其略。以当抵掌。方有簿牒。不尽所言。 

　　【 触境流连裴徊凭吊有望古遥集之意】 

　　○上大司徒梁公俭庵书 

　　刘绘 
　　进士绘顿首。死罪。绘不佞。不能敬奉德教。以顺下陈之心。绘恐以不肖之故。有伤于门下之度也。绘以进士分大司徒。观政国家之法。以新进者多下邑草莽之臣。不习典章。令观大臣举事。庶它日有所法程。可寡过耳。未先授以职事也。昨澍雨竟日。进士以仆马未便。遂未到部。随有徤吏持札相唤。进士方与客对。即辞客冲雨沾濡来见。初以为必有明训教旨。便当勇受之也。不意门下据按不答礼。声色两厉。进士以庶司在列。不能当面数之责。略为辩论。以为一揖不至未成过也。门下何动气若斯。此所谓覆羹之失而致翻海之怒。毁瓦之咎而发破山之威。窃亦为门下不取也。门下怒愈甚。环视两旁。指为冥悍不识事体。公肆傲慢。令曹吏勒疏参劾。进士始长揖退。见同年友但瞑目沉心。而笑曹吏之亡识矣。夫进士未受职旷何职也。未受事败何事也。曹吏虽刁不知主何意。所加何辞。所（摭）[拓取也]何事。所议何罪。　圣主高居法宫。宸览诸大臣章奏。见大司徒奏囊。必虑以为军国大议。边圉何大策。内庭何大计。象魏何大令。发而视之。□参一未到进士耳。绘惧此琐细事。乃廑　圣主当出何丝纶下明诏哉。是□欲成进士之材。而损门下爱士之德。明进士之过。而累门下容人之量。绘闻仁不弃物。礼先厚施。以不肖之始进。望门下有以全之。不虞其辄弃之也。以不肖之狂悖。望门下有以教之。不虞其辄摧之也。故不教而怒者礼之暴也。不宽而伐者义之惨也。且举一言而伤国体之大。非忠也。薄一士而动群情之猜。非知也。愿门下察之。昨闻周司务同郎吏二三人。皆短绘于门下。谓绘多言戏（谍）[闲言]。俯仰亢倨。出入不循榘度。嗟哉。以绘之行。诚如左右之言。但绘且思之。以绘之志行。欲免于左右之谮。必不可得也。以左右之志行。欲相合而矜之。亦必不可得也。谚曰。女入宫见妬。士入朝见忌。夫宫妬者必名姝也。朝忌者必奇士也。绘虽亡奇。然自左右视之。必骇顾而叱焉者也。昔黄次公郄督邮之谮。而全许丞之名。龚少卿拒功曹之诽。而得王生之力。孟公不顾尚书之（期）[约信也]。而司徒马宫优之位跻列侯。士元不理来阳之事。而相国孔明原之权登上将。此四人者。岂徒以疏阔偷慵哉。性有能不能。人有遇不遇尔。是以孔门设教列为四科。班史论人注为九等。善人难以入室。狂狷可以成章。不有巨德。何以造士也。门下又让绘曰。观汝年巳踰三十。何不省事若斯。嗟哉嗟哉。绘生八九岁时。颇具识知。能属文。乡里缪指为奇。今三十一岁矣。不能于此时光扬骏业。为国家济一时。逐队南宫。厕于释褐之末。尝自丑恨。力倦神疲。时或目不辨朱紫。耳不聆音理。随口应答。徤忘如耄。而自不知其故也。但仰方今　圣主御极。六合一家。虽有奇桀。何能自表。此正马卿杨雄所谓仪秦无所骋辨。贲黄难以事勇者也。故如文子弱龄能御衷甲。甘罗十二凭（軝）[奇□旁]下赵。子房以童年报韩。仲华十九而为佐命。古者英哲（尠）[丘鲜]假。并生斯世。则亦就抠衣鼓箧之业尔。岂能遽奋青霄之上耶。绘文不能猎取上第。名不能横四海。则宜为左右之轻且斥。绘亦以此澹荡而困于自悼。常恐终无树立。而自委于未行也。绘且筹之。绘居宛汝之间。其俗子弟多好猎。绘往猎家。见名鹰于未▲诗约軝错衡 
　　猎时。凝金眸。垂云翮。毳毛剥落。翛然如鹜。徘徊绦（旋）[辘轳]之系。若病且死。啖以翠鸟之肉不厌也。饮以乌□之液不甘也。一旦脱鞴而扬。乘迅风而起也。竦翼而翔于碧落。其神俊莫能当之。于此之时信大鹏避路。孔鸾惊举。野无狐兔之迹。林乏燕雀之羽。何也。以其才力得纵而精耀气涌也。以绘之不肖。傥辱纳而教之。当有鸾凤朝阳之志。肯以名鹰自况耶。若终不加爱而与进之。绘闻智士不违心以干禄。烈士不忍诟而丧名。高鴈伤空弦而横透云幕。神驹惊虚棰而灭影▲翛羽敝也又翛然疾飞貌 
　　昆仑。今九州岛之外。五岳之巅。可为旷士。栖神寄足者无限。肯终阻门下之条约而有污印（韨）[弗组也]哉。狂愚□勒通纪。外孤鹤赋一篇。并见志意。览辞喜怒。惟其裁察。 

　　【 一种奇轶不可羁绁之气如沙苑驹儿骄嘶自赏】 

　　○寄童内方书 

　　王廷陈 
　　仆于门下。深托志气。其合非强。赤壁一别。忧患相（仍）[频也]兼之阻修。缺然礼问。顾我同人。岂有遐心。今知执事暂违供奉。展谒桑梓。乃敢致书门下。谢弛慢之罪。复有愤懑之悰。冀伸于知巳。幸毋恶其强（聒）[括声乱也]也。去夏顾公以兴都志事见召。仆谓斯事体大。宜得馆阁载笔之臣。名家之彦。乃可持衡义例树帜斯文也。如仆纤琐除籍放诞废业衰惫俟死之人。何可与此。使者至门闭拒不内。作书辞谢。颇为哀恳。而顾公不释。征命屡至。且牒责郡邑。于是乡里亲知诸父兄弟辈。皆谓东桥巨公。自童稚知汝。违众怒荐汝。汝纵不欲预志事。独不可一往候乎。不然郡邑当见让。其咎由汝。非所以事尊贵答知巳承邦大夫也。仆不得巳许之行。然犹迟迟。度仲秋书且成可往耳。比至其书果草创毕矣。仆才不逮二子远甚。何敢高议得失。破其坚白。有所帮助乎。况仆私心祗欲如前所陈。幸其既就。而顾公乃以进书表见委。又摘数事令仆缀之数言。此外未措一辞矣。仆每谓诸师儒曰。书上必无署我名。我本无劳。曷敢分誉。但勿祸我。此令亲刘子所知也。夫书之可议。不但　圣谕所云。体例不合。事寔差误。而巳而恩泽横流。薄谴而厚赉。诚草莱之溢润。灰烬之惊焰也。近闻东桥复有荐疏。而当道参驳。谓仆著名贪恶。云云吁。冤哉。东桥果祸我至此也。仆之免于狂吠者久矣。而今一旦也。此声也。何为而至仆哉。仆自作吏及被废以来。积衅累垢。殊诡万状。即有智给未能缕数。独缺一贪耳。而好事黄门为仆补足。不意晚路。幸有此遭。且即书罪之瑕（颣）[疵也戾也]难穷矣。而乃根渊▲□□ 
　　往事。造作新评。意在重锢密罗绝系出（柢）[又同□□根也]而剖索未详。指其所乏。是虽忍心点璧。而天下耳目其可涂乎。彼之为此。岂以仆欲于此因缘出。瓜觊攘腐鼠乎。呜呼误矣。凡今不安摈斥。而思得振起者。亦自有道。仆上之不能矜饬名行。动流俗之誉。下之不能交结要津。工钻刺之术。闻谈官府则如爰居听钟鼓。骇掉不食。或谓仆且复用。则如聆诅詈恨不掩耳。葢知其愚我也。一日之间。卧多于坐。每春夏之交。寒暑之会。往往迷节候而诡晦朔。至家事综缉。一委妻孥。所谓婚嫁巳毕如我巳死。无关世情矣。血气既衰。心知日塞。不敢思其所不及。人以文字见属。则颦蹙竟日。百不一应。又覩近者觚翰之流。家冀人璧。欲应时改辙。则故步或失。若降心仍贯。则前薪见凌。故悉置不为也。俗好通问。而仆独尚神交。至于贵人犹惮轻启。此非索价为高自绝长者也。仆见今之刺谒。楮幅广狭。称谓重轻。皆异往度。虽在亲旧。秩日进则启益恭。如是乃得省览。否则必获顿掷。然此在仕者不得不然耳。仆以田夫而修仕者之事。则所不习。若恃其素昔。新▲罪人狱决完为城且□满三岁为鬼薪横訾□诋律□有芒 
　　敬不加。则虞掷顿不省。以故欲作（辄）[忽然]（辍）[止也]也。干进者然乎。此皆不欲违其所便。强其不能。示自废之迹。广谗口之资。庶几得比散木。保其天年耳。昨赴承天旋。简敝笥。冠舄溃莓。家人粗为理制。强仆摄之。仆临镜自嘲曰。沐猴而冠。然矣。顷刻在躬。则手足疾苦。不胜拘挛。山林之骨。曷可移易。又世俗喜足恭。揖拱不辨委折率至地。而仆要领本强。极力効之不能肖。每不称施。而不称施则获罪责不贳。欲逃罪责则本性难强。强不能久。执事视仆心迹。岂不然哉。而今乃用此事▲摄、整顿示新 
　　被口语。偶一念及。如鲍鱼在鼻。鸱枭在耳。又如魑魅在目。忍之不堪。报之无从也。奈何奈何。夫（铩）[帅翦羽]羽之鸟。病鹘之所窥也。折趾之兔。蹇卢之所利也。仆固下流易乘。柔质可茹。而彼也。亦何足称爪牙之利。张搏击之威哉。虽然业巳厕名其末。而欲迯其咎。苟不得知巳如执事者。而告之。何益于人不听。祗以发笑。而资嫉者之口耳。外答东桥及陈大廵书稿附上。以见初志 

　　【 自古并畏者文人之舌与武士之锋似此镵刻铦利镆铘为□】 

　　○答郭桐冈先生书 

　　王廷陈 
　　廷陈谨启桐冈先生仆于左右辄有所荐幸君侯听之客有居门下者施生雨泗上人也能琴。琴能自合材质由胶漆徽轸以上不一假他手古今人所为曲操彼诵之曰是可弦辄谱而被之五音不爽能书。书兼真行草八分又能汉楷能篆刻能杂画数者虽未臻妙善然其品不下矣能吴讴。讴能为疾响为慢声□疾也则激烈悲壮若剑客互击瞋目而语难。忽然为慢声则阐缓婉媚如孽媵病姬隐伸涩诉欲尽而不能予每倾耳而听之未尝不怪其宫征之暗移欢戚之骤逮也其最奇者则于方寸之楮。作小楷数千。点画不淆体裁各具于粒麻之上宛转书之成五言诗一绝即有烱眸非极视专瞪数拭屡翕蓄而后张不可得其髣髴诚文囿之绝技生平之未覩也仆见古昔丸弈庖削之流皆得专精于记籍亟赞于闻人此君子下逮之仁曲成之谊也况生所能乃儒术之支裔学士之旁畅乎即其人跌宕负气澹泊寡营羁控莫施疏逸近达虽无典学之绩而妙性资之合虽在韦素之贱而蕴绅佩之器虽被泥滓之迹而励振刷之操虽寡儋石之储而绝愠怨之色至于负俗之谤。时时有之。人不以病生。生亦自谓不病也。然则仆之礼之独以其能哉仆于暇日于后二艺面令为之知其非妄兹不敢蔽乃以所为致敬记室一则明慧匠之未乏一以证吾言之不虚我侯多才艺而好奇其于此必有鉴赏矣 

　　【 形容入妙】 

　　○与殷子书 

　　王廷陈 
　　窃闻人各有偶。物从其类。故婚姻人道之始。伉俪家政之基。岂可使窳隆一揆。泾渭混源哉。此郑忽之拒齐。不疑之辞霍。良有以也。故秦晋国匹。栾郄族均。王谢阀等。潘杨世睦。本其门素。既尔齐同。稽厥风猷。复无亏替。又其子弟雅醇。弓裘克禅。则施衿命往。结褵言归。百两是将。箕帚获所。于是甥舅胜氷玉之誉。龟筮告胜占之吉。风人咏其好逑。宗党赞为具美。斯天作之纯休。人伦之毕鬯矣。其或今迹虽微。先轨则大。胤支云劣。祖德在称。则驾言归女意属振微。仁不遐遗民归其厚。犹长者之用心。矫偷之高举也。又或席门之卷。瓮牖之宾。前徽无闻。旧彦缺录。而豹姿突变。骍角旋生。无待能兴洿涂拔起。则知昌愿托。冀庇望谐。譬之食果畧株。弃牢守豕。徼新福于将来。违众情而缔纳。此婚姻之变例。明贤之逆覩也。至若椎埋宄类。（阛阓）[环溃市门]狡童。不齿齐民。世济恶德。以逮马医夏畦之子。给丧佣保之儿。亡命负辜之徒。导驺先驱之厮。籧篨戚施之状。俯仰无能。侏儒介渺之称。孝慈莫改。拟伦于犬豕。比德于伶优。一旦以干没。而致多金。资营苟以腾高赀。心志骤侈。不足非财。自丑卑流。仰攀华冑。推润屋之余脂。希宵烛之末照。于是醲肥啖其门客。货贿诱其私亲。游说之言日至。密迩之誉不衰。遂至寡廉鲜耻。明目腼颜。唯利是求。族类罔计。象齿竞谋。凤毛安惜。是故育女犹之居货。行媒同于贸丝。忍使化源。酿为贾道。于是犀璧金珠。烂充簪珥。氷纨雾縠。高贮筐篚。虽位在九列。族右一方。多议阔视之人。喜讥善诮之人。莫不一见解颐。弱息请往。遂使缨冕▲世人□眼 
　　之产。入于（驵）[□牙行]侩之门。河鲤齐姜。比于鸣盗之裔。生为合卺之人。若牛骥共皂而食。死为同穴之鬼。则熏莸并器而藏。高门遂尔降衡。芳草由之化萧矣。士人（赘）[行不当也]行。孰此为大哉。仆尚怀此。而未有陈也。近见郡中婚媾。多托媒于足下者。故敢布此。幸子称品审流。别群分类。苟非异等。务遵常途。毋使礼门（顿）[遽也]开利窦也。 

　　【 有激之言不嫌丑诋】 

　　○寄余子书 

　　王廷陈 
　　懋昭足下。昔偕馆院。颇辱昵与。曾不几时。子以忧去。去之明年。仆坐罪谪。仆之难合。子所知也。时吏不能指其瑕疵纤劣莫竞。遂伏诬议。人悲失路。仆幸生还。可为知者道也。春仲晤令兄。悉子几死奇祸。得失。梦幻。无足芥蔕。更计子首夏经黄。必获骈展呼浪信次布欢。临江迟侣。独往微吟。数而不斁。今晨书来乃知仙舟径泊鄂渚矣。令我欷歔移时。涕泗交下。岂缘偃蹇。感慨易生。诚以二三良知。星处莫觌。仆以系匏。子复塌翼。过此不悟。世路风尘。恐末觏无由耳。仆林居无营。自惟丈夫树立巳矣。莫冀词赋小技。亦无足烦其思惟纾其综寄也。每引曲自适。上不慕古。下不肖俗。为疏为懒。不敢为狂。为拙为愚。不敢为恶高竹林之贤而丑其放。怀三闾之忠而过其沉。智鸱夷之逝而污其富。每景物会意。辄命酒自歌酒不尽量。歌不尽调。倦则偃卧。卧不为梦。厌苦俗徒。宁独无与。复究心老庄。保爱性命。江湖乘兴。涨则不舟。雅好云峤。苔滑磴危。鲜不缓却。身多疾病。药裹不离。此仆林居大略也。子亦欲闻之耶。惠来诸篇。词翰比洒。把玩未释。豁我心神。二诗称答。更希报章。 

　　【 颓然自放】 

　　○上霍元厓宗伯书 

　　孙存 
　　目蒙手翰。以所与泾野先生。寅清之暇。商确古今之正论。谆谆训诱。某何人斯。与闻斯教。夫泾野醇乎醇者也。夫子强哉矫者也。以泾野之醇与夫子之矫。陶镕变化。于大圣之域。发之而为论议。措之而为事业。必灼知乎善恶之几。而择守乎时措之宜。自不至于贤智之过矣。而岂愚不肖如某者所能赞一词哉。顷以门下辞受之严仅市（婺）[即金华府]之朋酒以献。而适得败者。遂使夫子有感于以名取人之难焉。嗟乎某独不类▲寅（同寅敬畏使民彝物则各得其正也） 
　　是耶。若以言献安知非婺之败酒乎。然是酒之初市于兰也。价甚廉。其不市伪明矣。而顾若此则中途所与同处者。熏蒸之气败之也。嗟乎士修于家。而献于天子之廷。其所与同处者可不慎乎。是酒也。必一败一不败。今偶酌其败者。遂并其不败者弃之。毋乃未尽酒之情乎。果然则天下多弃物。而瑜皆得以瑕掩矣。纵使二酒俱败。而兰产之正味则不败也。他日更取其味之正者。不败以气之恶者。而酌之。则可以荐神明。酢宾客。而奚遽以一败。遂摈不使前乎。使当其▲数折如□九夷之曲 
　　方败而改作之。否则别用之。或以为酸酰。或以涤药物。或以济道（暍）[谒热死也]。未甘委之沟壑也。存不幸实类于是。大道之中也。犹酒之有正味也。贤智之过。则酒之酽而过于正味者也。愚不肖之不及。则酒之漓而失其正味者也。书曰若作酒醲。尔惟曲蘖。蘖多则甘。好善之深者似之。曲多则苦。恶恶之严者似之。以某观于夫子。其酒之苦者乎。苦口者利于病。惟量之大者能受之。泾野其酒之旨者乎。式燕而醉于心。则量之小者皆受之矣。若以泾野之蘖。与夫子之曲。损益适中。以酿之。则甘苦调。而人皆知酒之正味矣。古人有体道之言。有知道之言。某不能酿酒而能知酒之正味。伏惟舍其前日之败。许今所市之真。取而酌之。则酷暑之气可敌。严寒之天可温。而和气可致。无妄之疾。勿药有喜矣。若夫投之江以醉三军。赐之食马者可以化暴而为忠良助。又其余事耳。 

　　【 就曲蘖以自况□辣之味可敌瓮头】 

　　○畣毛宪副书 

　　王守仁 
　　昨承遣人喻以祸福利害。且令勉赴太府请谢。此非道谊深情。决不至此。感激之至。言无所容。但差人至龙场陵侮。此自差人挟势擅威。非太府使之也。龙场诸夷与之争鬪。此自诸夷愤愠不平。亦非某使之也。然则太府固未尝辱某。某亦未尝傲太府。何所得罪而遽请谢乎。跪拜之礼。亦小官常分。不足以为辱。然亦不当无故而行之。不当行而行。与当行而不行。其为取辱一也。废逐小臣。所守以待死者。忠信礼义而已。又弃此而不守。祸莫大焉。凡祸福利害之说。某亦尝讲之君子。以忠信为利。礼义为福。苟忠信礼义之不存。虽禄之万锺。爵以侯王之贵。君子犹谓之祸与害。如其忠信礼义之所在。虽剖心碎首。君子利而行之。自以为福也。况于流离窜逐之微乎。某之居此。葢瘴疠蛊毒之与处。魑魅魍魉之与游。日有三死焉。然而居之泰然。未尝以动其中者。诚知死生之有命。不以一朝之患而忘其终身之忧也。太府苟欲加害。而在我诚有以取之。则不可谓无憾。使吾无有以取之。而横罹焉。则亦瘴疠而巳尔。蛊毒而巳尔。魑魅魍魉而巳尔。吾岂以是而动吾心哉。执事之谕。虽有所不敢承。然因是而益知所以自励。不敢苟有所隳堕。则某也受教多矣。敢不顿首以谢。 

　　【 有骨力人语亦是有学力人语】 

　　○畣重庆太守刘嵩阳书 

　　杨慎 
　　走之仰止足下久矣。所传闻于永昌张愈光者尤悉。癸卯之秋。愈光北上。走则暂归约同谒执事于（渝）[渝地名即重庆府]。此彦会也。张以病不果行。走以献岁甲之（鼌）[同朝且也]。路贯贵治。竟逢其违。匆匆勿勿。留手笔付马生以答前款。区区拳拳未（蒇）[□备也]万一。童永昌来。乃辱赐荡栉。丰踰千言。始则善诱之泰甚。中则相知之巳深。末复相期之极挚。走虽耄昏。敢忘酬旃下。走赋质愚戆。天禀倔强。不能以过情接物。虚言定交。独重钦下风。（憬）[尚觉寤也又远也]睠高躅。繄有 
　　▲又渝变也出 
　　矣。自昔文人。类略细谨。仰高明。则濯缨清冷。牵丝壁立。不依禾绢。不谒黄（■〈扁瓜〉）[蹁□名]。不近氷峰。此固鄙人之沃闻镂膺者也。迩者霸儒创为新学。削经刬史。驱儒归禅。缘其作俑急于鸣俦。俾其易入。而一时奔名走誉者。自叩胸臆。叵以惊人彪彩。罔克自售。靡然从之。粉其盈矣。蜉蝣撼树。谓游夏为支离。聚文成雷。以舒雄为小伎。豪杰之士。陷溺实繁。执事则独复不染。特立无缁。此又鄙人之沃闻镂膺者也。走少而多疾。长也无奇。然窃有狂谈异于俗论。谓诗歌至杜陵而畼。然诗之衰飒。实自杜始。经学至朱子而明。然之拘晦。实自朱始。是非杜朱之罪也。玩瓶中之牡丹。看担上之桃李。效之者之罪也。夫鸾辂生于椎轮。龙舟起于落叶。山则原于覆篑。江则原于滥觞。今也譬则乞丐。沾其（剩）[剩余也]馥残膏。犹之瞽史。诵其坠言衍说。何惑乎道之日芜。而文之日下也。窃不自揆。欲训诂章句。求朱子以前。六经永言缘情。效杜陵以上。四始斐然之志。确乎不移。而影颓吴泉。昏及赵荫。迹类愚公。力疲夸父矣。束发以还。颇厌进取。幸兹荒戌瑟居。得以思黥补刖。固惟千钧之弩。一发不（鹄）[射的]则可永谢焉。复效枉矢飞流。（嚆）[同□叫也]箭妄鸣乎。故无宁效昔人放于酒放于赏物。且又文有仗境生情。诗或托物起兴。如崔延伯每临阵则召田僧超为壮士歌。宋子京修史使丽竖（■〈难上灬下〉）[同然]椽烛。吴元中起草令远山磨隃縻。是或一道也。走岂能执鞭古人。亦聊以耗壮心。遣余年。若所谓老颠欲裂风景。不自洗磨者。良亦有之。不知我者不可闻此言。知我者不可不闻此言。尊谕托妄讥忌之教。则岂敢当也。然借以逃尺寸之负俗。斯则受贶谅厚。不敢文过。末复以见志垂载为勖。此叔达汲王无功盛心也。愈益不敢承焉。壮膏之炷欲烬。游岱之魂将至。捧诵良书。深负德爱尔。马生辱不鄙后进。置之文翁石室。然下走之私。不独为一人淑。惟渝为郡当蜀之半。士子之质。冀有可以升君子之堂者。亦恐染于新学。流之枯禅。将至（擿）[掷]（埴）[寔]索涂。不特黄茅白苇耳矣。回其狂澜。是在海若。俾石室之风。移渝城之境。油云普覆。时雨澍沾。马生其乘韦之先乎。敢并及之。 

　　【 刻意增华棱棱露骨繇其才愽而质坚也】 
　　▲擿填索涂瞽者以杖拄地而行 

　　○畣余文献书 

　　王维桢 
　　自去冬抵今。凡两获嘉翰。手读之。意旨标格。咸有（踔）[卓踰也]古绝尘之致。方今修辞之士。充溢宇内。若取与九崖埒。指亦不三四屈矣。顾所论仆者不中仆之悃。语曰知面易知心难。信夫信夫。仆关以西人也。从古以来。所产兼材上智。瞭瞭可数。而一隅偏能之贤。则不可胜道矣。夫兼材者与之传经（稽）[考也]理。则博引而约归。与之搦管摛词。则宏深而奥衍。与之应世效用。则措注中（窾）[款空也□不实也]。十试十功。与之介冑即戎。则制驭有术。士出死力以扞外患。与之较品古今。则伦拟（殿）[□后]（最）[善也]。足令死者魂惊。生者神竦。与之论考方舆。山川险阨。风俗移易。政化宜否。及象纬风角妖祥灾眚之故。则种种当实不爽也。斯数者。仆未能擅而间有一获。即自关中人士计之。若仆者不可胜道矣。夫兼材之人。犹大将也。偏能犹偏禆也。故大将秉钺。偏禆分麾。各审所长也。古以高爵处兼材。庶位置偏能。偏能之人。不敢妄躐高爵。自信所具也。五味各一嗜。五色各一章。羣材各一宜。其致同也。仆窃自循省。所具与所任。相背远甚。▲下功曰殿（又考试之法分九为三）上功曰最（又三刻之一为最五为中九为殿） 
　　仆所任者笔札之役。辞章之事。然此非可易易言也。必博蓄如帑。高览如陟。法守如画。机圆如丸。才决如弩。神化变通。如云烟禽鱼离合隐见不可测拟。乃始搦管登坛千夫辟易矣。仆自历词垣十有六载。攻之不入。觅之不获。间一撰记。山夫揭竿野鬬耳。非大将之律也。故曰所具与所任背也。仆有一获。则应世効用是矣。任者既非。具者又不获効。乃偷食大庾。与鼫鼠伍。仆甚赧焉。夫效用非难事。本之殚厥心耳。彼射石没羽。挥戈回曜。非骇异也。殚心之功也。仆老发半▲辟易惊退揭竿举而□之 
　　改。惟是心独赤。苟有（廉）[察也]我者。视今所具。易今所任。布在庶位。假之柄握。责之算数。因言求试。计岁考实。仆诚驽下。然亦沥胆断筋往矣。如是则惭退神宁。悚却而体快矣。然此志又难以语人。独默默（摵）[仝瑟]促。终日闭关。忽与王生斛语。遂次第及之。干唇以自明。披肠以见愫。王生是之。公从王生得闻。乃独弗是。论辩风剌。滚滚千百言。卒归之劝沮。其言曰古有终身岩廊。心冷如氷。殆谓仆有执热之想耶。不谓知仆者矣。仆自结发读书。见孟子持志养气之论。（辄）[专辄也]守以为鹄。既幸通籍金门。叨班玉府。未之有改。兹所愧者才不副授。位不量能。故时思乞职効用。冀得一当以报　天子。寒热谁计哉。夫富厚豪华灾眚之薮。势驱威喝殃咎之门也。仆何心焉。本无异怀。反触疑喙。乃今回肠返始。守此初服。感九崖之谕也。 

　　【 擅笔札而不欲仅以笔札见公才洵无所不兼】 

　　○答姜佥事书 

　　王维桢 
　　自鄙人入南中。客为称足下贤者葢百数。然未有验也。居无几何。而海寇至。所在大城危。小城陷。靡不得意。然惟独海盐完。问之海盐所由完。则足下在城中运帷帐之筹。而又有汤参将者与之戮力奋驱。乘城拒守。寇尝三围海盐。每围厚集数重。期在必拔。然竟不能一中高墉之隼。则足下之智畧勇力彰矣。令他城皆若是。则贼锋挫必遁。贼见他城悉懦软。不与犄角。独海盐伉。以故数至图伤之。奉常郑公海盐人也。为鄙人道之甚详。故鄙人信客。前尝贤足下者果有今验。非谩语也。初寇侵上海也。上海令怀印亡。徒扃县门閴无人。邑中人见令亡。立尽奔撺如云雨散焉。贼入以素所闻二大姓。尽掠其财而去。杀伤数百人。巳而令还。寇复至。令辄复亡。寇过县门仍扃无人。乃始排门入。吹火烧廨宇。门楼皆空。前上海民亡者甫还。寇俄复来。不及避皆伏在锋刃。积尸高者丘陵。卑者溪涧为之不流。比三至而邑中室屋空。寇揭虚囊去矣。夫寇三至上海。辄得意。及三至海盐。皆燥唇干▲城邑之□大都繇此 
　　喉而归。则信乎足下之贤有力也。太仓被创在上海后。太仓人为鄙人述其事。尤可扼腕。方贼舰泊海口时。才数艘耳。其登岸薄太仓城者。且不满百人。太仓守臣怖于卒至。则股栗不能持。乃掖而乘城。守臣从堞间望见贼锋横厉。须臾而三遗矢。左右皆笑之。其有以事白者。第瞪目视。口噤噤不能语。顷之稍定。则□朴击施威。用葢其陋。若是则太仓奈何不残。今太仓三关皆化为灰劫。太仓村落皆为罗酆鬼区。本遗矢守臣故也。或言遗矢者为甲。又或谓乙。久之当有▲可笑可恨 
　　真归矣。当是之时。设令足下备太仓。且不啻守海塩其智畧异也。今寇留海上业三月余矣。诸公贤有力者。第能（婴）[绕也]城收保。不及百姓于创。然未有与寇一创者也。其不能创寇者有说四焉。夫兵不素习。将不知兵。一也。我众附贼。益贼之智而张其胆。二也。廵视宪臣。权拘而封疆远。权拘则不在统辖者不听。封疆远则缓急不相救。三也。封内士大夫生长江南。不谙兵谋。然好鼓喙沮事。执役之臣。往往摇于邪说。悚于后患。有作辄辍之。四也。斯四者寇所以敢犯。久留横行▲婴城者相望 
　　而莫之遏也。以予观今日之势。参彼巳之形。寇欲去则去。不欲去则听之。卒无可奈何。至为异日计。则鄙人有三策焉。而练兵卒筭军食。不与也。三策者。改廵视为廵抚。开府于浙之省中。而以廵视为带衘。以福建附属之。既巳正名廵抚。则藩臬有司。咸听期会。军饷民兵。咸听料理。远征近发。咸听区分。于计便此一。今疏请置总兵参将是矣。而未指其总兵建牙处所。愚以为当置之闽越攘接之界。海道之冲。而诸参将立砦分屯于海上者。散若星罗。会若蚁结。有警则督▲堪与节筹 
　　所向分戍参将击之。贼安得登岸。然非大破怛调。力伸军威。则军吏不肃。士卒不为奋。此二。江南法网。之弛特甚。乃仕者率用宽和为治故至此。夫婴儿好弄。家大人不痛呵之不止。况驭民乎。诚取军法戮不轨之民。则谁其通夷而跨海。不枉三尺。务以锄贪暴之吏则民安。又谁其甘心弃业而化于夷也。此三。至若练兵卒筭军食之两者。固称要领。则既立抚臣。抚臣自举之。既立总兵。总兵自举之。此谓溉其根而枝叶自疵者也。凡今吴越两地战卒。皆闾阎好骋子弟也。▲剀切 
　　彼其醉呼于市中。舞拳以示力。一见勍敌。即奉首窜矣。不足称侠客。乃驱之逐盗。适足损众明怯。令酋人抵掌笑耳。非计之得也。顷闻寇兵鸟举。倏而东。倏而西。不可得而制。要之城守为是。下令曰有警至。即入收保。近者归城。远者屯结。幸不使重伤而巳。若欲创贼。令惮不更犯则异日徐议之耳。二三君子未可徒夸诩诬人。以博哲人之诮云。王思质者。鄙人雅所礼重人也。其才智敏速。腹肠廓落。足以立事功。顾视事之日浅。无以应卒。然能焚荡贼垒。挠不使宁。是亦一奇也。他口虽啾唧不能左王公之计。乃王公顾若慑者。呶呶。效儿女子争言。亟于相胜。岂豪杰任事之槩哉。彼言平巢蔓延者。此昧子语耳。有识者不与理也。凡本居为巢。次舍为垒。今王公所焚荡者贼垒也。安得称巢。王公不持是为解。乃轻击豪首骤诘祸因。秪以构怨深雠而巳。是不自明也。若见王公为道区区如此云。使来以嘉翰见。即荷担取报。遂此答焉。因念鄙人糜公家饩。且二十年矣。岁守笔砚。间蔑视尺寸之功。方今天下之患。北絓于胡。南困于倭。乃不能効请缨之志。充负戟之役。苐块处空谈。犹之孤子言孝。躄人论步。辨说虽详。终非巳能有也。甚愧之。思去即忍不能去。将齿发亦颓暮。其时可望建立不欤。初鄙人入南中。葢与老亲俱。老亲居五月。以不习其水土。辄先归。尽室皆从。独鄙人茕茕守孤邸耳。少选且亦上谒去矣。此属私况。以足下或欲闻。附具之。 

　　【 □掌而谈有聚米列图之意】 

　　○与文征明书 

　　唐寅 
　　寅白征明君卿。窃尝闻之。累吁可以当泣。痛言可以譬哀。故姜氏叹于室。而坚城为之隳堞。荆轲议于朝而壮士为之征剑。良以情之所感。木石动容。而事之所激。生有不顾也。昔每论此。废书而叹。不意今者事集于仆。哀哉哀哉。此亦命矣。俯首自分。死丧无日。括囊泣血。羣于鸟兽。而君卿犹以英雄期仆。忘其罪累。殷勤教督。罄竭怀素。缺然不报。是马迁之志不达于任侯。少卿之心不信于苏季也。计仆少年居身屠酤。鼓刀涤血。获奉吾卿周旋。颉颃婆娑。皆欲以功名命世。不幸多故。哀乱相寻。父母妻子。蹑踵而没。丧车屡驾。黄口嗷嗷。加仆之宕趺无羁。不问生产。何有何亡。付之谈笑。鸣琴在室。坐客长满。而亦能慷慨然诺。周人之急。尝自谓布衣之侠。私甚厚鲁连先生与朱家二人。为其言足以抗世。而惠足以庇人。愿赍门下一卒而悼世之不尝此士也。芜秽日积。门户衰废。柴车索带。遂及蓝缕。犹幸藉朋友之资。乡曲之誉。公卿吹嘘。援枯就生。起骨加肉。猥以微名冒东南多士之上。▲磊磊有气 
　　方斯时也。荐绅交游。举□相庆。将谓仆滥文笔之纵横。执谈论之户辙。岐舌而赞。并口而称。墙高基下。遂为祸的。侧目在旁而仆不知。从容晏笑。巳在虎口。庭无繁桑。贝锦百疋。谗舌万丈。飞章交加。至乎　天子震赫。召捕诏狱。身贯三木。卒吏如虎。举头抢地。洟泗□□。而后昆山如焚。玉石皆毁。下流难处。恶恶所归。绩丝成网罗。狼众乃食人。（马）[马尾能玉]牦切白玉。三言□慈母。海内（遂）[因也]以寅为不齿之士。仍拳张胆。若赴仇敌。知与不知。毕指而唾辱亦甚矣。整冠李下。掇墨甑中。仆虽▲遂两事相因而及 
　　聋盲。亦知罪也。当衡者哀怜其穷。点检旧章。责为部邮。将使积劳补过。循资干禄。而籧除戚施。俯仰异态。士也可杀。不能再辱。嗟乎吾卿。仆幸同心于执事者于兹十五年矣。锦带（悬）[垂]（髦）[□]。迨于今日。沥胆濯肝。明何尝负朋友。幽何尝负鬼神。兹所经由。惨毒万状。眉目改观。愧色满面。衣焦不可伸。履决不可纳。僮奴据案。夫妻反目。旧有狞狗。当门而噬。反视室中。（甂）[边□盆]瓯破缺。衣履之外。靡有长物。西风鸣枯。萧然羁客。嗟嗟咄咄。计无所出。将春掇桑椹。秋采（橡）[样实可食]实。余者不迨。则寄口浮屠。日愿一飱。葢不谋其夕也。呼欷乎哉。如此而不自引决。抱石就木者。良自怨恨筋骨柔脆。不能挽强执锐。揽荆吴之士。剑客大侠。独当一队。为国家出死命。使功劳可以纪录。乃徒以区区研摩刻削之材。而欲周济世间。又遭不幸。原田无岁。祸与命期。抱毁负谤。罪大罚小。不胜其贺矣。窃窥古人墨翟拘囚。乃有薄丧。孙子失足。爰着兵法。马迁腐戮。史记百篇。贾生流放。文辞卓落。不自揆测。愿（丽）[附也]其后。以合孔子不以人废言之志。亦将櫽括旧闻。总统百氏。叙述十经。翱▲曲木必待櫽括而直 
　　翔蕴奥。以成一家之言。传之好事。托之高山。没身而后。有甘鲍鱼之腥。而忘其臭者。传诵其言。探察其心。必将为之抚缶命酒击节而歌呜呜也。嗟哉吾卿。男子阖棺事始定。视吾舌存否也。仆素迭侠。不能及德。欲振谋策操低昂功且废矣。若不托笔扎以自见。将何成哉。譬若蜉蝣。衣裳楚楚。身虽不久。为人所怜。仆一日得完首领。就柏下见先君子。使后世亦知有唐生者。岁月不久。人命飞霜。何能自戮尘中。屈身低眉。以窃衣食使朋友谓仆何。使后世谓唐生何。素日轻▲可怜 
　　富贵犹飞毛。今而若此。是不信于朋友也。寒暑代迁。裘葛可继。饱则夷犹。饥乃乞食。岂不伟哉。黄鹄举矣。骅骝奋矣。吾卿岂忧恋栈豆吓腐鼠邪。此外无他谈。但吾弟弱。不任门户。傍无伯叔。衣食空绝。必至流莩。仆素论交者。皆负节义。幸捐狗马余食。使不绝唐氏之祀。则区区之怀安矣乐矣。尚复何哉。惟吾卿察之。 

　　【 悲愤惋恻中略无蚁行蚓结之态天生奇轶】 
　　▲夷犹疾舒貌 

　　○答李中溪书 

　　唐顺之 
　　兄之使闽也一年矣。辱以书下问者且数四矣。而仆无一言之献。岂惟素性迂戆自度不能。然亦以兄之才力。固不待人。然屡问而屡无一言焉。是亦不免有负相知。乃展转思之。竟无所得。惟有一事可以少效愚悃。而塞下问之勤者。则言之适在此时。然亦自度非迂则戆也。惟兄亮之而巳。且夫抚按之权举劾最重。百官之所以劝惩。公道之所开塞。其系于抚按举劾亦最重。然而今世所谓举劾者。仆窃异焉。仆尝备员郎署矣。尝得日闻邸报矣。或曰今日某廵抚举劾奏至矣。仆不问而知之矣。何也。其所举者可不问而知。其必藩臬方面大官也。其所劾者可不问而知。其必通判县丞小官也。其所举者可不问而知。其必牵朋联伍不数十人不止也。其所劾者可不问而知。其必寂乎寥乎纔三两人也。如此是则贤者尽大官。而不贤者尽小官也。则是贤者甚多。而不贤者甚少也。夫使贤者尽大官。又使贤者甚多。而不贤者甚少。则宜其政平而讼理。苞苴不行于上。怨毒不结于下。天下可以卧而帖席矣。而顾不能然。则是大官不能尽贤。与贤者不必甚多。而不贤者不必甚少也。大官不必尽贤。而贤者不必甚多。不贤者不必甚少。则彼举大而劾小者。母乃大官则足以树恩。而小官无伤于任怨也欤。又母乃势弱者易凌。而根固者难拔也欤。而其所举所劾之多与少。又无乃厚市恩而薄引怨也欤。如此则人心奚而得劝惩。公道奚而得不塞也。虽然固亦有藩臬方面大官而不举。或反见劾者矣。尝骇而问其人焉。则是非能劾藩臬方面大官也。亦非其人之果不贤也。或负气倔强不善曲媚者也。不然则受人指嗾为之快忿者也。亦有通判县丞小官而不劾。或反见举者矣。尝骇而问其人焉。则非能举通判县丞小官也。亦非其人之果贤也。或多援善钻最有力者也。不然则其亲与故也。如此则所劾者纵非小官。则必负气倔强与为人快忿者也。所举者纵非大官。则必多援善钻与亲且故也。然则人心又奚而得劝惩。公道又奚而得不塞也。繇此言之。为抚按者。固不得以能举人能劾人为荣。而必以举劾之不称为可惧矣。今兄之所属其为方面大官者谁乎。其为州县小官者谁乎。仆固不知也。贤者多乎少乎。不贤者多乎少乎。仆固不知也。而为是多口者。亦据素所疑于人人者言之耳。然以兄之志刚而识明。秉正而嫉邪。固必不同于人人矣。必能示劝惩而彰公道矣。又何藉于仆之言乎。然仆之为是言于兄。亦非欲兄之不举大官不劾小官也。非欲兄之所举必少而所劾必多也。大官果贤矣。或矫而不举亦私也。贤者果多矣。或避收恩之名。而欲矫之以少举。不贤果少矣。或沽澄清之誉。而欲矫之以多劾者亦私也。虽然窃以为莫如精举而慎劾。则劾者固少。而举者固不得多矣。或曰举劾皆少。则是善有隐而不彰。恶有微而不屏也。是不然矣。夫天下中人多而其最贤与最不贤者少矣。举劾所以出于常格。以待最贤与最不贤之人耳。若夫小善小恶则固有考语矣。又何虑善有不彰。而恶有不屏也。故仆以为莫如精举而慎劾。兄意何如。一言之献。如是而巳。惟兄亮之。 

　　【 备供抚按举劾情□廵方者不可不写一通以置座右】 

　　○上御史大夫南充王公书 

　　归有光 
　　都台相公阁下。有光闻天下之人材。其为君子小人。皆有一定之性。古之所谓知人者。非苟知之而巳也。始知其如此。则其终身不能易也。伯乐之于马。卞和之于玉。如令马非绝尘。玉非连城。二人者必不顾。如令二人者顾之。马与玉岂有变哉。马与玉而有变。则天下亦不号为伯乐卞和矣。故以为人之贤不肖有定分。而古之知人者。决于一见。而终身不易。彼有改节易操者。必其始非真性。有矫而为之者。特其号为知人之不至焉耳。孔子曰。举尔所知。葢谓巳知之矣。则其举之而不疑也。故大臣之相其君。其平日常有意于天下之人材。一旦而任事权。举平日之所知。葢优然而有余。是以佐国家成光明之业。而其声名永与天地无穷。若夫取办于临时。处极贵之地。而欲以周知天下之人材。不如其取于素之为俗也。今阁下为天子执法。操天下士进退之权。其能辨君子小人贤不肖必明矣。有光不材。不敢自附于当世之贤者。独以少荷国家作养。蚤岁抡选太学。寻荐京府。初辱阁下为县。当此时相知最深。葢不以光为不肖也。阁下清明直亮。少所许可。而独于有光而加顾。自此阁下为郡二千石。及扬历外省。升中丞。治河漕。济州淮扬间。有光往还京师。道之所历。阁下未尝不垂顾念。阁下非有私于有光。以为为国家急于当世之人材如此。前岁举进士。阁下方召入为少司徒。有光时与进士旅见。阁下独加礼遇异于常。今岁入觐。阁下府第深严。有光一再至。然亦不拒。逆而进之。退而私念。以有光之受知于阁下。与阁下之知有光者。至今未▲扬（易改也） 
　　尝变也。自以诸生文学。不辨治县。事多泥古。与世乖忤。监郡及大吏无相知者。其考宜殿。而又荷阁下之知。使免于过谪。然而铄金销骨之毁。其积巳至于阁下之前矣。悲夫。以三十余年洁身修行。一旦遭谗罗垢。乃不能自辩于三十年之素知。使阁下疑所见而信所闻。夫岂阁下前日之知为非欤。将亦有如古人所谓昭晰自断于内。能了了于冥冥之中。而蹔不能胜众多之口。而姑谓谢之也。然则士之所恃于知巳者危矣。阁下何不考有光之为吏者。夫岂若人之言▲无风□纹 
　　否乎。昨在京师。今万宗伯乃同年乡举也。万公阳羡人。家与有光所治连界。有光私窃问万公云。公以我治县何如。万公曰。君治县无他。独小民无不爱君耳。有光谢曰。得君一言可以无愧。万公当世贤者。非相欺也。则有光之为县。果尽如谗者之言乎。今铨部所取信者监郡。监郡之贤不肖。果尽出于公与明乎。汉人有言。陛下以使者为腹心。使者以从事为耳目。尚书之平。决于百石之吏。其不足尽取信明矣。且今监郡所荐举。无不极其褒美。语其治行。虽古之龚黄卓鲁不能有加。然古之吏。皆积久而成功。今并布衣诸生少年。远者仅逾二载。何治之卓卓如此。夫果能如此。则其县治矣。何迁代之后。其雕残犹故也。如此所举。则刺可知。其不为谩欺者鲜矣。夫与愚人论智则智反为愚。与不肖论贤则贤反为不肖。故智者决策于愚人。贤士呈行于不肖。此道之难行。而贤材之所以多阙也。今于监郡之外。复其采取流言飞语。唐虞之世。所为疾谗说殄行者。寺人伤于谗而有巷伯之刺。今不能禁而又行之。如此则奉法循理之吏。岂能见容于世耶。阁下清德重望。弹压百吏。凛然风裁宜监郡者不敢为欺谩。其刺举必明。其谗说亦无自至于省台。然唐虞之世。圣贤在朝。犹有谗说。以周之盛。而寺人畏谗。则虽登明选公。举世咸卸阁下赞翼圣朝之盛。而宁独无如有光前之所论计。今世人材之众多。何啻以千百计。皆进退于阁下。阁下宁以矢一人为轻重。则有光一命之贱。其何足以复□阁下之听也。夫自古一士之不遇至微。而后之人追论其世。乃以一士之故。而归咎于当世之公卿大臣者多矣。▲长流一□ 
　　况平生恃阁下之知。自谓俟百世而不易者。不谓其有所变也。独以阁下不胜众多之口。而姑为谢之云尔。然有光自以今日有阁下之知巳。而不获自伸如此。则亦巳矣。官虽微而出处进退宜明。是以窃缘阁下之素。以求自放田里。不使堕落于谗人之口。阁下姑怜而使之。得全其身名以去。不胜幸甚。有光再拜。 

　　【 起伏蜿蜒备纡回潆漪之态】 

　　○寄屠渐山书 

　　陈束 
　　屏弃以来。久不欲通问贵游。每怀足下畴曩之谊。拟作一书。辄犹豫数日。何者。形迹既舛。情素殊别。恐冒周爻浚□之戒。将蒙谷风弃予之惭。是以搦管操觚随又捐弃。亦冀遥忖愚心。知其非嫚也。钱黄门入楚。伏承惠书惓惓。词文藻缋。情致（颛）[通专]笃。陈昔时燕乐之悰。叹数子飘零之迹。奉读周旋。祇增惋憾耳。方今龙轩侧席。鹤禁继明。寓内欣欣。衿带之士。扬鬐仰沬。足下秉高世之志。体绝人之才。抗迹紫宫。策奇青汉。英声茂实。为士品规。夫顺风而弹云和之丝。乘埤而建辰旒之节。不待明知而见闻广矣。幸甚幸甚。仆不佞才质纰缪。无所比数。以因缘阶第。得侍内廷。终非其人。果遭罢斥。尔来湖上巳三见朱明矣。磷缁尘鞅。玄发变衰跋涉川途。壮心溃裂。是以过黄陵而叹息。泛赤壁以欷歔。凄目九派之流。伤心一柱之观。哭屈平于湘水。吊贾谊于长沙。北上荆州。更怀王粲。西还夏浦。再泣祢生。彼数子并以命世之才。穷愁郁抑。用不究于当年。俯仰古今。异代同欢。东上更入辰沅诸溪。▲辰旒即三辰旆 
　　则蛮夷之所都也。青山万迭。（巑）[攒]（岏）[元]造天。黑雾千寻。黯黪蔽日。哀猿夜响。鬼谷昼阴。（虣）[通□]（兽）[猛□]窥形。螫虫射影。斯实涉历之艰辛。然非愚心之所悲也。乃若羁缚洿涂。婆娑行列。积愤谁平。（裹）[同怀]奇不泄。期会结束。则朝夕遄征。牍案婴缠。则寝食俱辍。二物用而赤子（唬）[哮鸣也]。百事满而吏曹谒。当其倥愡。且不知人生之乐。况其它乎。是以陈子康积恨于京城。汲长孺存情乎禁闼。张胶东自款其无奇。陶彭泽挂冠而归洁。古今人情。略同其揆矣。五十为寿。仆行年巳过大半。数时以来。疾疢所▲巑岏山竦立也 
　　苦。神明不舍。形气支离。以手约围腰腹。（率）[率计犹言摠计]计一月小一二分矣。人命难保。富贵何期。亲故不量。往往以诡词相慰。葢孝标怀旧。则绝交之论广。张敏恤穷。而头责之文作。此皆不达义命。远于情实者也。夫十围之材。文以为梁栋。其断在于沟中。同亩之稷。上而飨神。而其余委于雁鹜。非其材质不同。所遇之时命异也。故曰安时安命。超玄之乘。知彰知微。保命之几。足下乃取征于合剑。论奇于効璞。来书之云。信不由衷乎。仆早岁束发。颇有弘志。中年蹭蹬。竟戾微情。君子见几不如舍去。不然则匹夫效志炳耀丹青。况仆为专命之使。犹得参下大夫之列。如使吾道遂废。斯文在兹。足下视仆岂后于常人哉。家世贫素。不事作业。穅豆之奉。虽不常饱。母性高明。生能容介子之隐。妻贤女也。死不没黔娄之行巳矣哉。金门何期。石室能待。高轩无分。名山可藏。句章之曲。倘容适志乎。谨题尺疏。使人北于明主。因告足下。拜述前忱。负疾未平。力谕不悉。 

　　【 惋丽清妍如莺笙之递奏】 

　　○辰州与田叔禾书 

　　陈束 
　　乡渡兰江。知执事留滞（樠）[扪山名又□□]溪忻然甚期一会。迫雨潦溪涨。全行日少。才及下隽。轺车巳先日背发。惭灼如何。昔日重追朋故。或轻千里解组绂相从。仆今不能不如古人远矣。烦暑跋涉。伏唯无恙。此邦故夷蛮之都。自昔遐矣。西去更有崇山。茂林停岚。昼日不开。谼硐（潀）[□□水]（□）[□貌]。悬崖崒石。马瘏不敢前。鸢飞（跕）[□堕貌]跕不能渡。栗心兹时。睇夜郎之修坂。感昔贤之遗欷。豫阳何心能不悲乎。尚念在郎署时。与君席地。持蟹螫。倒瓶浮白。张目大噱。何期不朝夕。乃今步武间不遂对晤。固信诗人所以重一日之别也。三度枉教札。并以雅什。荷殷勤意甚厚。捧谕知贵夫人捐弃。不忖何以为情。计辙迹当道楚中时。与阿妇言。幸且会而女兄以为欢悰。今乃巳矣。当还白妇共为酸（洟）[通涕]耳。仆入楚来。即有辰沅之役。数数（偊）[通踽]旅。所不可为具陈。居北地日久。朅至南中。暑湿之乡。体大不佳。家人各各婴疾。妻子（癯）[丽□□]然羸苦。乡园之情。见此不能无动。仆固农家也。世乏烱迹。门榭中薄。囷鲜儋石之（稸）[同蓄]。畎无一牛之蹊。晨不殖作。莫废炊淅。而稚年寡伎能。释担负笈师受坟索。母太夫人垂及高年。有冯衍负困之累。怀毛庐江喜檄之情。幸藉禄奉。将八历星岁。金门铜柱。且所繇历。稍识宦情。便（■〈口答〉）[塔忘怀也体觧也]然可罢。夫荣华之门。徐亟异运同管于废歇。惟彼蚤（喆）[同哲]。为能无咎。几图（□）[□□□□]剨劈此缘。而亲故中阑不仕无养。油油然止。瓠拙之才。世大不宜。亦时学就人周旋。辄都又忘郄。语不云乎。亦巳焉哉。逝将返旧林。散发掉臂。为明时乐。萌海内同志。亦有毘陵唐子。或言其抱疴。食不能蹔甘。便欲挂冠蹑屣相依▲剨劈破断也 
　　荆水之上。此中倘有富人可以贷债买僮。逐什一之息。量粟牧鸡豕。庶几足母妻饘糜之养。遨游名山。没齿无憾。比得友人李中溪书云。江南富人祗敬官人。罢则无所于贷。诚然诚然。眉睫之间。何情不尔。又望之贾竖乎。就令饿馁。当荷锸把瓮。茹涧溪之毛。歠无营之水。尚一浇悾惚积怀。贫非为病。黔娄原宪。彼亦何人。倘得与此辈同归尔。首秋计遣人疏　阙下。天网三驱。何禽不遂。区区之忱。先巳自喜。见说执事亦有斯度。故以相告。人心不同。亦未敢告之它众。引姗笑也。山院毒热。百务报罢忽复怀君。慕王生一夕命舟之谊。遣一力函书驰候。附以短章。久阔情慉。言不能悉。夏仲下旬日。寓下隽。束顿首启。 

　　【 胸无匿理笔有剩华伸纸疾书而茁拆之势勃然】 

　　○与胡宠之书 

　　童承叙 
　　违隔逾秋。怔怅增劳。想离羣以来。缱绻一也。仆之于君异体同心。合道齐轨。并以弱冠结驷京国。（占）[视也]（毕）[简也]铅椠。戮力相规。出则连袂九衢。入则并栖一室。芝兰同臭。何殊于兹。丁年分携。驱驰尘鞅。君则游览梁晋。仆则经涉鲁粤。东西南北。奄忽岁时。暌绝之思。如何可言。往者角艺鄂都。丛桂秋山。复叨附骥。生平意气。乃兹一伸。纵黄鹤之大观。吊鹦鹉之废迹。蹴大别令东倒。障汉波使西逝。何其驩也。献赋上都。翱翔云路。仆▲礼乐记呻其占毕 
　　复不幸。创痏浸淫。（胈）[跋]肤痛苦。方卧长卿之病。兼动冯驩之歌。而君时枉轩车。垂意眄睐。古云知巳。昔谓无之。乃今见矣。感叹发愤。冀得同升以永笑乐。而刘蕡见忌。李合谬登。命也如何。凡在隽流。同斯叹惋。嗟乎汉嫱无命。楚和失时。虽扬蛾入宫。怀瑜赴阙。秪益其悲泣尔。君擢秀邓林。驶流清派。隐神物于丰城。櫜夜光于川泽。良时多暇。高朋萃止。蹑屣岘首。接??离倒着。衔杯习池。铜鍉齐唱。重以鲤对趋跄。莱衣熠耀。俛仰之乐。孰踰于兹。且夫騄骥垂耳于槽枥。游凤委翅于▲胈肤骿胝无毳也 
　　枳棘。固未殊绝也。及其霜蹄蹀躞。劲翮联翩。高翔青云。顾盻千里。岂必借翰于扶摇。假力于棰策哉。仆浮名罥系。夙病纠缠。欲委置长往。则亲心未慰。低首局蹐。则羁情潦倒。又恐毁弃路逵。伤其明喆。是以辗转徘徊。重增忉怛。旦则废飱。夕则倦寝。每不自持。辄从二三君子。或周章在途。或歌啸永夕。或濡吴毫。宣畼纡结。或张蜀丝。杂引商征。加之秋气萧瑟。木叶辞干。明月入帷。凉飙夜起。悲笳微吟。哀角徐动。于斯之时。百感軿集。五情并乱。仰钟陵之日。望太行之云。楚畹▲缠绵浓□感慨 
　　兰芳。湘皋草绿。言念初服。何时可忘。此阮籍所以当途而哭。王粲所以登楼而悲者也。安得从君寻故山之乐。伸久要之雅哉。夫达士论交。匪寄形神。千里之谈。有如倾葢。何也。以其相信也。故特与君陈其大较。逸情隐志。庶其亮之。嗟乎飘寄沙砾。怅离隔矣。关河伊阻。杳难涉矣。悠悠我心。何时歇矣。努力明德。各爱厥身。志惭缩地。义存断金。飘飘北风。有怀德音。 

　　【 书情赋韵六朝之遗音】 
　　▲系之 

　　○与宗子相书 【 其二】 

　　李攀龙 
　　元美来。亟谓子相遇于都门之外。信宿而去。萧然各有江湖之气也。壮哉。邢州太守奉职无似。囹圄空虚。一日治牍。十日为布衣之饮。斋□海内。旁若无人。郡城之楼不下百尺。西望太行。东□漳水。北眺神京。一瞬千里。归复雷雨。乃歌黄榆诸篇。以敌其势。则响振大陆。秋色漂飒。颓乎就醉。遂极千载品物五子于中原。右宗左徐。哀吴郎之去国。悼梁生之不禄。是时也。曾晢牧皮为未狂。他岂暇论哉。月晦兴尽。骊驹在道。握手洺水之上。黯淡不语。某虽僻惰。旋亦自失也。 

　　【 似歌行又似题跋】 

　　明文霱卷之十九 

　　●明文霱卷之二十 

　　武林刘士鏻羽石父评选 

　　书二 

　　◆书二 

　　追与故宪副宗子相书 
　　上郝南峰吏部书 
　　报刘一丈书 
　　与查近川太常书 
　　与蔡白石太守论文书 
　　与张肖甫大司马书 
　　与汪伯玉司马书 
　　畣刘子威侍御书 
　　答赵梦白书 
　　与舒司寇书 
　　与友人论时文书 
　　答户兵二部会议书 
　　拟唐宰相畣韩退之三上书 
　　拟秦昭王遗齐愍王书谋伐宋 
　　拟曹操让黄祖杀襧衡书 
　　拟谢交游书 

　　○追与故宪副宗子相书 

　　王世贞 
　　友人浮系吴郡王世贞再拜陨泪。移书故宪使宗君子相。吾与子相琳宫托宿。风雨如晦。鸣鸡绝袂。不谓今者遂乖各天。每小展念。五内摧磔。记仆扶服奔难时。得邮信将子相一扎。问仆难所从起。今何状。作何筴。宛转词组千致。读之呜咽涕涔淫下也。适会卒卒无南去之便。□循报章。今便巳矣。子相虽号就奄漠。然而遗藻烨发。英声（踔）[行无常貌]踸。仆遘祸属毛。衔冤剌骨。涂炭以来。虽线息守魄。而万念蹈冥。子相如生。不佞犹死。则幽明之轨未岐。抑塞之衷尚可暴也。向仆隶爽（鸠）[司寇别名]。子相后至。称僚寀。柸酒然诺之好而巳。既当事贵人骤识贤者。峻□倾藻镜。衣襟荐绅。三事以降。莫匪还徃。而仆方逡巡守刀笔。败丧羸马。甘其俛陋。乃子相不鄙从前。顾尚书所得敝帚悦之。下榻论心。断金称利。使仆忘弃援上之诫。厌射鳏居之操。济南吴兴。二三君子牵挽左右。亦既棐然。么么诐侧之士。谬意傅▲语在吞吐意在有无似醉笔实醒笔 
　　少降氏以鸟官祝□司徒□－司马□－司空爽－司寇会。吾党可以猎取浮名。掩疵遂欲寻响而来。聆声而去。既戾厥望。便生诤心。以仆与子相为奇货卖之。嗜者簧皷牙石。指搐讳忌。子相既不获安凤池。而仆之余泾。径沿尊人。沬血回肠。方寸虿螫。欲逝不可。在生无术。试为子相数辛丙中故。五六年仆南使。子相移告半之。实得三年耳。休沐之夜。率相过从。击鲜酿醇。刻烛命题。赋就辄吟。吟罢辄饮。饮过辄醉。鼓掌掀眉。谈究古曩。比兴所由之旨。上下数百千岁污隆之调。角胜自贤。往往移丙连午。无复知旦。坐是奇声不得尽閟。时时有闻人间。然未尝与子相只语及长安中人事也。毋论子相慎密雅重。仆即狂不捡。独不念家大人出没荆棘为于垣累乎。且为文章不巳其效。能使智者妬。愚者厌。弱者献谗。力者出■〈扌必〉。大扺势当然耳。其所以乃在慕同调。薄异巳。疏易亲。贱踰贵。少加长。增敖益惰。遗落富势。脱疏寒暄。亲昵曲蘖。倦罢礼数。此数者。仆不幸与子相间有之。彼长安人事大小如蠛蠓之度大空。何挂吾子相目也。今谓吾党日夜簸唇颊非刺长短。不亦谬悖大冤哉。至又谓仆与子相尝为文哭。竹书姓名。人以耸动大臣。令甘心我记其入自陷辟后。不佞窃以国家于法巳尽矣。念居平游好腊肉絮酒一力助掩。长揖而退。当宽大显信之朝。即扈辄脂习可免提汤同日之诛足矣。岂有形之翰墨以干大僇者哉。子相之于斯人。固未半面也。今者谓文出仆。又谓出子相。谓出仆也者。阳谓子相也者。谓出子相也者。阳谓仆也者。其阳谓二人解也。是不欲吾二人一存也。于乎。令吾身当之易耳。而以中吾尊人哉。仆虽存故不如子相也。且仆年少不更练。误录有司。肉血躁热。气志衡厉。每多藉康嗜醉之癖。而负斶斗抗名之敖。间怀傅斑投笔之志。自庚戌变后。尊人忽被非常之命。洊治兵革。仆虞深巢幕。过自惩刈。跬武山岳。摇吻鳞尾。功名二端等之啖蜡。第令太宰御史考吏时。称有不谨王生削职。于计遂矣。何图青蝇之巧。变白为黑。迅霆之滥。击蛰逮株。仆不惮左手奉尺牍。右手握欧刀。于北阙之下。所以拜跪乞哀。延且莫之息者。冀日月之回照。而雷雨之有时。愤激暴伉。非有益于生存故也。事本末独子相知之。仆吞声久矣。不敢白之地上。白之地下耳。嗟乎子相。仆独何心。苟住世间。不记单阏之岁。西邸中语耶。子相谓仆夜梦黄衣而牒者云云。吾不复能久矣。仆梦亦如是。因相与诧叹惋然。久之笑曰。彼真以为能死余耶。即使曹蜍李志虽至今生存何益也。子相梦既以稍稍雠何独难仆哉。德甫来言子相则不能无王融中郎恨作此寂寂竟郁拂酿病。审尔子相不亦明珠抵鹊也。居又闻子相之大人当得报。投井几绝。救之乃解。子相宁能恝然逝也。若妇奇妒未有子痛哉。吾为歌三章诗近体二章。其所欲吐而不敢者。固不啻是。兹与子相约。异日冀得沐恩赦。奉家大人南还。以菽水之间。当徒步哭子于邗沟之阴。摉所著书。籍汰次其事。与于鳞序而传之。脱不讳。亦与子相治一容膝之室。泉台傍待我也。仆与子相朝司命君。诘所以拮据我辈之故。彼而神也。其宁无腼颜而技辞也耶。 

　　【 不敢白之地上而白之地下盈纸愤懑一字一痕】 
　　▲悲情交预 

　　○上郝南峰吏部书 

　　卢柟 
　　柟闻昔者荆轲入秦而白虹贯日。白起灭赵师而太白食昴。邹衍系燕王之肆而五月飞霜。夫精诚变天地。奸气拂星辰。此皆越等夷之干。造盛衰之变。关命运之会。殆非人人可与揆晷而取征也。夫德肖朝■〈艹困〉。形类蟪蛄。生如植槁梧。亡若覆死灰。然向靡延长颈极号嘑以求托化育之意。弛负担之惫。夫谁有蹈赴汤火举手顿足。拯死亡者哉。柟闻荆楚连城之璧。隋侯明月之珠。于越湛卢之剑。屈产啮膝之乘。此四者天下之至宝。使出自齐秦吴楚大国。必将狭重期之观。崇华厩以养之。累踵曳跗购千金而视矣。发迹于三家之市。则人之蹑景昻目而观者。纔百之二三。何则。语曰。犀象无位。出自骄贵。蒉莩草履。无然下伍。积居袭之渐也。今柟本蓬泽枯槁之士。奕世编氓业不出丘壑。绮缟不曳体。梁肉不适唇。绳枢瓦缶。长大子孙。闾巷不闻金玉之声。勋叶之贵。拥貊貐。乘鱼轩。扬眉阔论。视犹土梗草苴。斯亦士之至贱者矣。尔乃负固陋之质。效矫世之志。遐思远举。立于百世之下。以窃慕于千万世之上。诗书餙小愚礼乐诱言志。依附处士。乖忤权贵。雕虫绮篆于辞赋之间。衒玉不售置吾家体用不适焉。于是乎上不能伏岩穴之侧。考泉石之迹。以重明主之顾。次不能发经射策。効纳忠信以拾取绯紫之荣。下不能揆卜齮之计。逐什一之利。致富千金为宗族光宠。夫然后张目而剑戟森。企足而梁父峙。市井都遂之中。一陷穽网罗之设矣。昔客有鼓瑟于齐王之门者。能使鬼神上下。悬竽不合。则人将掩耳而不听。宋人资章甫适越。虽端凝冕裘。断发文身。则人将骇砀。顿走反目而不观。谚有之曰众口铄金。重毁销骨。而柟负违俗之难。抱独任之舋。挟撮壤而障江河。则人有惜狗马之毙。痛狐狸之掩。靡不爱柟一死者矣。况夫潢污渎于鬼神。郑声淫于师旷。社栎弃于匠石。燕砾笑于周观。夸渚崖而东面视。恶知其不长见笑于大方也。夫柟罪戾如此。其大适遭佣奴之变。而其家益无赖图致之死。要取不訾之贿。厚诬抵法之刑。尚赖天地日月得自明。称贳一年。乃复皇网掩其翮。周纲缭其肤。申索絷其足。垣鼠不避囓其发髭。柟闻市廛之音。商贩歌叹。愈于钓天之乐。薄解朿缚稍置散地。跔踯偻俯。愈于帝庭之美。出槛域寝苫块愈于匡床之安。藜藿之饭晨至而晡进。试以挺杖后食。愈于紫駞之羹。赭衣短裤。不掩胫骭。畧备燥湿。愈于鲁缟之缯。吏至喜则屈膝。怒则头抢地。虽太史公诟辱蚕室。王嘉惕于法伍。李固毙身棰■〈垂夬〉。茶毒金铁。俛首垂涎。嘑天椎心而流之以血。何以踰此。柟闻蛟龙失云雨。则（覂）[音泛反复也仝□]鳞波涛。殒骨泥沙。士婴祸罗。则毁身亡名。折节狥死。今柟形辱志降。长谢洙▲□囹圄之苦满坐皆凄 
　　泗。则圣贤之逐客。览清圣之鉴。则鸱鸢之余肉。何地而不可委虖。而柟含垢忍耻。延一夕之命。苟活溷壤溺血之中。不能蚤自裁决。贻先祖之羞。徼乡里之恶者。是非祸觊徼幸。而利大于偷生耳。窃怀蓄恨之积固有不瞑目之行。故敢冐死上陈。愿执事悯裁听察其至。柟闻古人有言曰。人固有一死。或重于泰山。或轻于鸿毛。用之趋舍异也。何则孝莫大于复雠。统莫先于传子。士莫重于广业。昔者尚子行仁勇之事。长驱赴难。不能报伍奢之怨。穆公属国于宋殇。构戚党之祸。结怨诸侯。不能定子冯之居。子推污世主之量。高不赏之节。燔炙介山。不能树管仲之功也。故夫事涉过计于前。驷马不能捷之于其后。矧死生之际。得失之大机。柟固熟思而详议之矣。唯执事推心加听焉。曩者柟寘身圜土。出归谒先生于淇门敝庐。未几而黄池之孽作。黑山之贼举。抉垣破屋。戕先人而火其室。先母垂白发号哭。不逾时而逝者。岂非悼痛先人不守牗之故哉。夫柟孤立无兄弟。大稚甫九岁即亡。次子三岁亦殀死。寡妻孤女。茕然在室。族人攘利变易不测。窃恐栢舟不可为誓陈人之媵。或加于我卢处子矣。柟闻墨翟弃室而说诸侯。百里奚鬻秦而相。宁戚饭牛以于桓公。此三人者岂窃世主权利富贵取声誉天下哉。要之各乘时奋智。行义达道。树勋业为不朽尔。夫柟自穉齿学章句。长而被儒服。诵法周公孔子之道。思欲附会古人。效驽钝之资。蹇步铅割。麤有所建明于斯世也。然瓦砾之材璞匠所弃。制科之不收。缙绅士大夫之弗齿。中风狂癎。触昭宪之网。弗出者三年矣。奈何遽死而不急声燋嘑于执事左右哉。由是观之。举子推之隘者则士不宏。迹宋穆之谬者则统失绪。持尚子之操者则狥近名孝不宽昔曹沬将鲁。不死三败之辱。于柯之盟。则挟匕首劫桓公归鲁之侵地。以雪衄师之耻。今柟欲包曹沬之羞。以反三子者之见。而后伏斧锧之刑。尸藁街之观。欻然长逝。少谢造物之私。执事胡不少垂怜惜。宏天地恢廓之量。忘其出身之微。越于世俗之恶。拯袂水火。雪淹滞之冤以成愤抑之志。柟即白骨复生。戴覆盆而被日月之光者。果谁之赐哉。 
　　▲复说一番 

　　【 援引错综愤激横集虽极悲怆而豪宕之气自在】 

　　○报刘一丈书 

　　宗臣 
　　数千里外得长者时赐一书。以慰长想。即亦幸甚矣。何至更辱馈遗。则不才益将何以报焉。书中情意甚殷。即长者之不忘老父。知老父之念长者深也。至以上下相孚。才德称位。语不才。则不才有深感焉。夫才德不称。固自知之矣。至于不孚之病。则尤不才为甚。且今世之所谓孚者何哉。日夕策马候权者之门。门者拒不入。则甘言媚词。作妇人状。袖金以私之。即门者持刺入。而主者又不即出见。立厩中。仆马之间。恶气袭衣裾。即饥寒毒。热不可忍不去也。抵暮则前所受赠金者。出报客曰相公倦谢客矣。客请明日来。即明日又不敢不来。夜披衣坐。闻鸡鸣即起盥栉。走马抵门。门者怒曰为谁。则曰昨日之客来。则又怒曰。何客之勤也。岂有相公此时出见客乎。客心耻之强忍而与言曰。亡奈何矣。姑容我入。门者又得所赠金。则起而入之。又立所向立厩中。幸主者出。南面召见。则惊走匐匍阶下。主者曰进则再拜。故迟不起。起则上所上寿金。主者故不受。则故请。主者故固不受。则又▲怒妙又怒妙字字□神 
　　固请。然后命吏内之。则又再拜。又故迟不起。起则五六揖始出。出揖门者曰。官人幸顾我。他日来幸亡阻我也。门者答揖大喜。奔出马上遇所交识。即扬鞭语曰。适自相公家来。相公厚我厚我。且虚言状。即所交识。亦心畏相公厚之矣。相公又稍稍语人。曰某也贤。某也贤。闻者亦心计交赞之。此世所谓上下相孚也。长者谓仆能之乎。前所谓权门者。自岁时伏腊一刺之外。即经年不往也。间道经其门。则亦掩耳闭目。跃马疾走过之。若有所追逐者。斯则仆之褊哉。以此常不见悦于长吏。仆则愈益不顾也。每大言曰。人生有命。吾惟守分尔矣。长者闻此得无厌其为迂乎。乡园多故。不能不动客子之愁。至于长者之抱才而困。则又令我□然有感。天之与先生者甚厚。亡论长者不欲轻弃之。即天意亦不欲长者之轻弃之也。幸宁心哉。 

　　【 小说耶传奇耶为之绝倒】 

　　○与查近川太常书 

　　茅坤 
　　林卧既久。遂成懒癖。春来读岁书。始知浮生巳四十九。因忆解印绶五六年。别兄京朝来。则又八九年。仆朿发来所深交如兄者能几。荏苒离愁。倏若羽驰。如此。间抽镜对之。髯虽未茎白渐索矣。颜亦渐黝且稿矣。向之所欲附兄辇。驰驱四方。数按古名贤传记所载。当世功业。辄自谓未必不相及。气何盛也。而今安在哉。顷者候董甥之。使自京邑还。得兄与施验封书。大畧并嗟仆日月之如流。林壑之久滞。谓一切书问不当与中朝之士遂绝。非肉骨心肾之爱。何以及此。甚且一二知巳。或如汉之人所以嘲子云者。面嗔仆曰。某今之贤者也。彼方位肘腋中外之士。所藉以引擢者若流水。若独留滞中林者。始以世皆尚黑。而子独白耳。仆笑而不应。而使自兄所来。辱兄口谕之。亦且云云。嗟乎兄爱矣。而未之深思也。仆尝读韩退之所志柳子厚墓铭。痛子厚一斥不复。以其中朝之士无援之者。今之人或以是罪子厚气岸过峻。故人不为援。以予思之。他巨人名卿。以子厚不能为脂韦滑泽。遂疏而置之。理固然耳。独怪退之于子厚。以文章相颉颃。于时其相知之谊不为不深。观其所叙子厚以柳易播。其于友朋间。若欲为欷歔而流涕者。退之由考功晋列卿。抑尝光显于朝矣。当是时退之稍肯出气力。谒公卿间。如三上宰相书十之一二焉。子厚未必穷且死于粤也。退之不能援之于绾带而交之时。而顾吊之于墓草且宿之后。抑过矣。然而子厚以彼之才且美。使如今之市人。撄十金之利者。鳬唼蒲伏以自媚于当世。虽无深交如退之。文章之知如退▲退之何以自解 
　　之。当亦未必终摈且零落以至于此。而今卒若尔者。寸有所独长。尺有所独短。子厚宁饮瘴于钴鉧之泽。而不能遗一使于执政者之侧。宁以文章与椎髻卉服之夷相牛马。而不能奴请于二三故知如退之辈者。彼亦中有所自将故也。后之人宁能尽笑而非之耶。吾故于退之所志子厚墓。未尝不欲移其所以吊子厚者。而唁且诘乎退之也。然子厚在当时其所同刘梦得附王叔文辈。葢巳陷于世之公议然耳。后有士其文章之盛。虽或不逮。而平生所从吏州郡。及佩▲极力为子厚洗发 
　　印千里之间。文武将吏。未尝不怜其能而悲其罢官之无从者。假令有当世之交如退之。官不特考功。显不特列卿。其所他引擢天下之士。踵相接也。其独嗔子厚所不能而为之。耳无闻。目无见乎。抑亦怜其文章不遽在子厚下。故所并声而驰者。其官业所奋犹烱然有在世之耳目。或不当终摈而萎蘙之也。将矜其愚引。其不能而移其所引。擢化者而为之力乎。噫仆至此亦可以投笔而自嘲矣。又何必人之嘲我为也。适遣使护少弟某谒选京邑。当过兄所。问起居。且思有以复兄之口谕云云也。不觉呕吐至此。幸兄共一二知巳。度仆生平之交。其文章之深。气力之厚。有如子厚之于退之者乎。脱或过焉。幸以其勿独嗔子厚者。而少为之巽言而请也。退之苟有知。未必不自悔恨于九原也巳。何如何如。 

　　【 借子厚以自鸣几许感慨而高言□辨则宜□犀首逊其锋矣】 

　　○与蔡白石太守论文书 

　　【 前缺】 之间。以从所好也。然或谓今且罪遣。不得遽强而之者。故姑浮湛混浊洺博中山之间。然其当昼而思。当寝而梦。巳迯人世久矣。仆尝念春秋以来。其贤人君子间遭废斥。未尝不即其穷愁。自着文采以表见于后。何者耻心有所知。与腐草同没也。然技不能两有所精。而学不能两有所逮。何者传不云乎。倕工于为弓。而言天下之善射者。必曰羿也。奚仲工于为车。而言天下之善御者。必曰造父也。葢万物之情。各有其至。而人以聪明智慧。操且习于其间。亦各有所近。必专一以致其至。而后得以偏有所擅而成其名。故世皆随孔氏以非达巷。而仆独谓孔氏之言者圣学也。今人未能学圣人之道。而轻议达巷者皆惑也。屈宋之于赋。李陵苏武之于五言。马迁刘向之于文章传记。皆各擅其长。以绝艺后代。然竟不能相兼者。非不欲也。力不足也。故李杜诗圣而韩欧文匠。其间不自量力。扬跞蹀躞而进者。独魏晋曹刘二陆。及唐元白柳宗元之徒。稍稍侈心焉。然亦疲矣。使宗元独以其文与韩昌黎争雄。当未辨孰刘孰项。而曹刘独纵其诗声于武陵之间。又未必降为黄初之音也。故曰人各有能有不能。仆才乏思涩。于两者俱无能者也。然间尝从兄学为诗。每见兄言笑出金石。喷吐倾珠玑。数年以来。大者王孟。小者刘韦矣。而独不能睥睨一二。其中者不出兄之唾遗。其背而驰者尾琐猥陋矣。独私扣文章之旨。稍得其堂户扃钥而入。而自罪黜以来。恐一旦露零于茂草之中。谁为吊其衷而悯其知。以是益发愤为文辞。而上采汉。马迁。相如。刘向。班固。及唐。韩愈。柳宗元。宋。欧阳修。曾巩。苏氏兄弟。与同时附离而起。所谓诸家之旨。而揣摩之。大畧琴瑟柷敔调各不同。而其中律一也。律者即仆曩所谓万物之情。各有其至者也。近代以来学士大夫之操觚为文章。无虑数十百家。其以云吻雾噏虎啮鸷攫之材。扬声艺林者。亦星见踵出。然于其所谓万物之情。各有其至者。或在置而未及也。近独从荆川唐司□上下其论。稍稍与仆意相合。仆少喜为文。每谓当跌宕激射。似司马子长。字而比之。句而亿之。一字一句。不中其累黍之度。即惨恻悲凄也。唐以后若□不足为者。独怪荆川疾呼曰。唐之韩。犹汉之马迁。宋之欧曾二苏。犹唐之韩子。不得至其至。而何轻议为也。仆闻而疑之。疑而不得。又蓄之于心。而徐求之。今且三年矣。近乃取百家之文之深者。按覆之。卧且吟。而飧且噎焉。然后徐得其所谓万物之情各有其至。而因悟曩之所谓司马子长者眉也发也。而唐司谏仆所自持。始两相印而无复同异。今仆不暇博喻。姑取司马子长之大者论之。今人读游侠传。即欲轻生。读屈原贾谊传。即欲流涕。读庄周鲁仲连传。即欲遗世。读李广传。即欲立鬪。读石建传。即欲俯躬。读信陵平原君传。即欲好士。若此者何哉。葢各得其物之情。而肆于心故也。而固非区区句字之激射者。昔人尝谓善诗者画。善画者诗。仆谓其于文也亦然。今夫天地之间。山川之所以蕃蘙。鼪鼯之所以悲啸。九州岛之所以声名文物。四裔之所以椎髻被发。以及圣帝。明王。忠贤。孝子。羁臣。寡妇。谗夫。佞幸。幽人。处士。释友。仙子。之异其行。礼乐。律历。兵革。封禅。天官。卜筮。农书。稗史。之异其术。宴歌。游览。行旅。搜狩。问释。讥嘲。咏物。赋情。吊古。伤今。成败。得失。之异其感。彼皆各有其志。而非借耳佣目所可紊乱增葺于其间者。学者苟各得其至。合之于大道而逆之于中。出而肆焉。则物无逆于其心。心无不解于其物。而譬释之说法。种种色色。逾玄逾化矣。呜呼盛矣。此庖羲氏画卦以来相传之秘。所谓其旨远。其辞文。其言曲而中。固非专一以致其至者。不可与言也。近与浔阳书。亦论文。大较与告兄者互畅其至。而仆亦未敢遽取然诺于兄。但操金而求酒。不敢不问价于市也。并附与浔阳书。及所著文数篇。幸兄悯而裁教之。荷甚荷甚。 

　　【 胸有万斛涌笔而出咳吐皆珠】 

　　○与张肖甫大司马书 

　　屠隆 
　　连朝冻云垂垂。都城雪花如手。含香之署。凄然怀氷矣。日与二三同心。拥榾柮。煨蹲鸱而啖之。有少黄米酒佐名□。差遣寂寥。一出门骑马冲泥。手皲肤拆。马毛猬缩。仆夫冻且欲僵。朔风有权。浊酒无力。此时念明公正在边徼。人烟萧疏。积雪丈许。寒气当十倍于都城。胡马一鸣。铁衣不解。绣旗夜卷。笳吹乱发。按垒行营。想见凄绝。帐中取琥珀大椀。侍儿进羊羔酒。而听歌者。歌出塞入塞之曲。朝提猛士。夜接词人。虽凄其亦大雄豪有致哉。不知幕下颇有差足当明公皷吹。如昔陈琳孟嘉其人者不。此时恨小子不得奉么么六尺。而侍明公床头捉力之旁。　国家倚明公如长城。驱明公如劳薪。亦以雄畧不世出。故此庄生所以有栎社之嗟也。虽然春明门中。终当借明公盈尺之地。列侯东第。计亦非遥。但不知何时西谒青城先生。 

　　【 墨兵凌厉】 

　　○与汪伯玉司马书 

　　屠隆 
　　今海内驾千秋之业有琅琊与先生尔草昧羣雄。倔起田间。霸一方。建旗皷。以中原为事。人谭王气。家握灵符。一旦事定功成。真人受命。而羣雄烟灭。祗为驱除。又有明于天人之际知大命之有归审才力之不敌而甘心佐命依人以立小功者此虽与犄角之徒成败异势而其消折英雄之气一也。学士大夫以文章命世垂千秋名代不过一两公而止彼当其时搦管修辞。与一两公分曹对垒。盛气而不下者。计岂应少哉。乃卒归烟灭。而千秋名遂属之一两公而止。故有生存千万言。死不留一字志士念此有足悲心者。夫真人身膺大宝宰割神州固也受命于帝河岳英灵含芬扬藻光映千秋若刘向动乎太乙徐陵识于志公即文人不可谓非受天之命也世有椎英雄。雅不娴文辞曲护所短乃曰大丈夫采秋实尔安事春华夫麒麟凌烟之上岂必藻有文哉嗟嗟结绳以还。乃有文字。明圣所为。天之制也。仲尼不删六籍乎。令麒麟凌烟。不托文字。后世谁知者。大禹功在河洛。万▲田横之辈 
　　世称神。而其始乞灵于南岳玄夷使者之文。留侯以三尺剑佐汉祖定天下。而素书三篇实授之谷城黄石。金简玉函亦上帝所宝也世有椎英雄宁有椎帝哉今天下文章属之琅琊与先生若麟凤之为百兽长沧海之为百谷王千秋之名终归焉而他搦管修辞者即目营四海气凌万夫恐未免卒为两先生驱除而止某东海鮿生束发好雕龙之业此其匹夫之意念亦不浅矣而不幸与两先生同时今年四十精巳销亡长恐以一生心力而并为大军前茅所驱将悉索敝赋东济师娄水之阳南顿甲大障之阴以一决雌雄则重惧众寡不敌立而虀粉为天下笑将投戈解甲俛而受军政（戏）[通麾]下则又奈此雄心何何具须眉名丈夫也仆居尝妄自衡度以为丈夫生不能受命于帝雄长斯文宁为彭城天水毋为留侯李药师宁为尉佗夜郎毋为窦河西虽近倔强不见事机亦磊磊有片气哉以故仆生东海四十年而未通尺一门下比年以职事入吴会尝与元美兄弟周旋虽义托同心亦颇气存强项王先生赏其鹘俊恶其跳梁然▲文胆如□ 
　　未尝不相欢也既而琅琊黄冠入道返于清虚金帛既空图书亦散尽捐有身之累并业千秋之辞而先生亦且渐厌五车归心三宝是文人之掉头英雄之结局孰有善于此者哉仆最不肖艺事多疏而于大道尤茫无入处然此两者皆其心所好也初见藻士之竞爽。则欲驱车而涉词林。继羡化人之逍遥。则又欲乘筏而登觉海。此两者皆非其才力所任恐俱无成而身亦将老矣夫两俱无成则步益窘步窘则心日灰心灰则欲渐寡是入道之梯也故仆今者于天下事一切可巳顾独念业与先生同时而绝不一通终属欠事夜郎王黄屋海岛称得意终身不通中国衣冠而禀其正朔彼乌知汉大哉虽以自尊亦自小也故敢将不腆之辞谨布腹心左右昔仆不能为先生下今能矣愿先生毋以汪罔氏也者而戮以衅鼓某不胜幸甚贵郡理龙君荆南佳士先生忘年而与之交仆有以仰见先生之度令得从云梦生之后而抵掌大业可乎溷渎清严悚息以听 

　　【 尊不律之位于帝王大为文人吐焰】 
　　▲何以倏降 

　　○畣刘子威侍御书 

　　屠隆 
　　陆表侄至自金昌奉先生尺牍来累累千言瑰丽闳肆笼罩百氏提挈阴阳抽关启钥椎破神理夫世不可与庄语不佞何幸而得庄语于先生矣又归美不佞齐物轻外洞览超然则何敢当虽然亦窃尝刳心观化小觑一切虚幻夫溟涬一理混乎真常因形有妄因妄有结大地山河依妄而立胎卵湿化依妄而生于是有生灭起伏得失荣枯是非人我怨亲仇恩妄结中之最小者桃虫食桃壤虫据壤蛀穿蠹蚀蚁▲溟涬自然之气 
　　夺蜗争蜋勇蛙怒蜣抟蛛网朝生暮死营营何为不佞登乎丘墓旷览平野烟黄日澹牛羊散牧其上葢尝有朱门大第歌钟粉黛焉不佞临大海望白波连山弥天无岸其下隐隐犹见城郭街衢俯仰而叹剖判以来古人无一人在者令古人而有一人在即吾庶几有望焉今何望矣古之人自许豪杰负虚憍之气骋闪之姿殚智毕力规其所图囊括席卷气扬意得方且建万年之策极无穷之驩一朝徂霣槁叶断蓬虽复取人鱼为膏金银为殉设乐置伎铜台上食彼白骨何知悲哉愚鬼推而论之玉阶金埒。茂茨席门。金张豪华。杨雄寂寞。王谢鼎盛。任昉凋零。淮阴王。亚父死。陆生贵。郦其烹。错也东市。袁丝纡朱。田蚡开第。灌夫伏诛。路粹倾融。绛灌谗贾。孟玖陷陆。孙秀仇潘。当其时举皆锋刃其口。辘轳其肠。先发者雄。后时者凶。得则愉快。失则悲嗟。荣而汰盈。瘁而惨沮。胜则轩眉吐气。败则俛首凄凉。转盻之间。悉为陈迹。东土记意于浮云。西方示教于露雹。旨哉。嗟乎粪蛆之甘粪人则秽之窗蝇之触纸人则愚之蛆乎蝇乎固不自知知之则勿复。为尔而人劻劻勷勷于百年之内力怕恐其不竭而机怕恐其不深所营几何当其迷时不自知苦瞥焉而悟则向日种种之忧劳焦迫者皆可笑也梦者之得宝也或有所苦也殆不胜其喜惧觉而咄之梦也当其梦时人虽告之梦不信一觉而后知觉举非□境人生百年亦何以异于未觉之梦乎彼夫呶呶分人□□恩怨欲以快其心意丰其口腹荣其妻孥彼方熟在梦乡虽呼之其能醒乎嗟余觉矣又安能与彼夫同梦也不佞少有大志慨然欲以文章功业自表见于世文章视其材力不佞材力浅薄既无当作者方出为吏辄捐身忘家冀勉竖尺寸命不其然乃有物败之夫殷中军谢太傅其先皆晋室名士系望苍生逮其既起一则勋垂竹帛一则名没蒿莱相距万里夫较长絜短此两人之才伯仲耳谢乘骄敝卒立功名殷当劲雄遂取摧废世人皮相右谢左殷实命不同仆则知之故太公兴周。伯夷采薇。子房佐刘。四皓茹芝。元侯绾印。狂奴垂竿。孔明龙骧。庞公豹隐。法和助梁。通明避世。乖崖救火。图▲咄咄知巳 
　　南栖真。丈夫失时则藏得时则驾为龙为蛇各有其时人见列星起版筑。昴宿奋功曹。应侯本亡命。平津登牧豕。晋公自饿儒。狄青始黥徒。咸谓其材能自取之。不知是亦有命焉。古今躬绝代之姿负葢世之略而时无根抵白首穷巷者岂尠哉。夫神界可探。灵踪可蹑。素书可读。丹检可寻。故五湖不必霸越赤松不必封侯华阳不必东都九仙不必一品功名贵富。二物时来则为之。必待二物而后回首回首无时矣。不佞勋业为彼夫所败便当立灰世念撒手烟霞遇境乘流又何顾焉孔明卧龙人亭亭物表彼岂不讲于尊生之道者哉乃为先主篡出竭精尽瘁卒夭天年是老父之所以哭龚生也使其不遭三顾终卧隆中含神葆光以了性命度世何难而以彼易此达者惜之即今日以仆为不幸者众庶之见耳先生玄朗踔绝故宜以贺不以唁仆天性疏澹寡嗜少营然闻之刬物凈根一丝不断犹属牵滞仆百虑尽灰能保无一丝不断乎有不断则非所以了道而归真也是仆之所以日夜疚心也若身外空花泡沫何暇计哉先生爱我教我至矣故敢披露里言请正有道何以规之敬俟后命尊札至急读一过客至置之几而起归急大索之三日不得恍然若失重宝岂神物灵气一朝乘风雷化去耶幸再寄一通以慰调饥不悉 

　　【 中多历落肮脏之言当是龙性未驯】 

　　○答赵梦白书 

　　汤显祖 
　　天下皆知明公为龙。可兴云雨。终不敢扰而用之。疑非人间物。终不可近耳。顾彼亦无云雨天下之心。诚有之。即似龙如弟辈。必且祈卜而致之。封固而迎之。拜跪而候之庶几以类得雨而后送归其处况如门下真龙者哉。闻公隐于酒酣畅高歌甚善承问索弟时义于仲文兄处不知弟衰时时病苦不复留意此道近日三尺童子能之第其抉掠绞扰其细巳甚亦如数年中奏疏谇呓之流耳公子高才俊气能为文章须为其大者弟近号蠒翁干而不出无由更睹清光悠悠天水徒廑思有 

　　【 通灵之笔只恐点晴飞去】 

　　○与舒司寇书 

　　汤显祖 
　　吾乡在昔明惠未乏迩向阘软明公晶晶雄雄殆欲为后生所仰接手书讽以方壮宜近老成人今满朝鬬气者多恶少今幸以为戒无与亲受教无量窃观先师有戒壮在鬬而衰在得葢血气有余。宜受以不足。不足又宜受之以有余。自消息。自补引。亦观其生进退之义也。如此然后可以观民。诸言者诚好事中多少壮葢少壮多下位与物论近与老成更立之论远相与党游而执政之游绝故其气英既不习于事又不通于执政之情名位轻而日月长去就不至深护或以此自喜议随意生风以羽成鬬诚有之未足为定也而诸老大臣又多不喜与少年郎吏有风性者游物论既寡所得又进而与执政亲熟其恩礼宴笑因知其所难物盈而虑周中多眷碍如月汲且收不复念瓶羸也故倾朝中尊卑老壮交口相恶莫甚此一二年余人各有心明公以诸言事者多恶少正恐诸言事者闻之又未肯以诸大臣为善老耳以不佞当之与其开而两伤。不如交而两成诸少年宜上▲老于世故 
　　游于诸老领所宦学时观而勿语以深厚其器而须厥成诸老亦宜稍进诸年少好事者挹其盛气以自壮自补无为执政者所柔因以益知外事葢不佞窃唯以血气损益相补之宜年少之资于老成人。犹老成人之资年少。鬬在不得得在不鬬二也交而用之以二为一葢朝家以鬬启壮者之用。而壮者故自以不鬬资衰者之用。朝家以得悬衰者之用。衰者又能以不得资壮者之用。而后知老与壮交相成也。唯血气未定好色之游老成人正无所资之耳如闻更有 
　　▲正恐两辈人都不肯俛首耳 

　　○与友人论时文书 

　　袁宏道 
　　当代以文取士谓之举业士虽借以取世资弗贵也厌其时也走独谬谓不然夫以后视今今犹古也以文取士文犹诗也后千百年安知不瞿唐而卢骆之顾奚必古文词而后不朽哉且公所谓古文者至今日而敝极矣何也优于汉谓之文不文矣。奴于唐谓之诗不诗矣。取宋元诸公之余沬而润色之。谓之词曲诸家不词曲诸家矣。大约愈古愈近。愈似愈赝。天地间真文澌灭殆尽独博士家言犹有可取其体无所近夫亦知好鬬之祸烈于好色正不知好得之讥深于好鬬耳不佞言若反然卫公九十余求戒卿士自称小子未知臧否谁投以桃报之以李区区有云感于睿圣报李之谊知门下不为谑言抚手一笑 

　　【 似属调剂而老少相资确然恼鬪场中顺气散也】 

　　词虽近卑而调则无前。以彼较此。孰传而孰不可传也哉。 

　　【 以时文为必传惟其时也今之填古于时反失时文面目矣乌乎传】 

　　沿袭其词必极才之所至其调年变而月不同手眼各出机轴亦异二百年来上之所以取士。与士子之伸其独往者。仅有此文。而卑今之士反以为文不类古。至摈斥之不见齿于词林。嗟夫彼不知有时也。安知有文。夫沈之画祝之字今也然有伪为吴兴之笔永和之书者不敢与之论高下矣宣之陶方之金今也然有伪为古锺鼎及哥柴等窑者不得与之论轻重矣何则贵其真也。今之所谓可传者大拞皆假骨董赝法帖类也彼圣人贤者理虽近腐而意则常新。 

　　○答户兵二部会议书 

　　黄道周 
　　顷以兵饷屡诎烦经国大虑用集思兼听甚善也愚不佞谓天下之患。决不在于兵饷。即一意兵饷。亦宜伏樽俎。探其要领。决不宜揭国以兵饷为事。愚观集议以来既二年矣帑发则人共议兵帑尽则人共议饷又不得巳则俛兵以就饷俛饷以就兵衰损相济如此而巳愚观今日之议道谋匪迈自屯田鼓铸两者而外有无所从议者一有不容议者二有议之不必重议者五有议之未可骤议者四　国家之费出浮于入常百数十万自嘉靖来七十年矣而至今始悟悟而方救之加赋则源巳竭节用则流未止此无所从议者一也。无所从议而必求之于上。省服御挹供奉以先天下。然后以清内侍。汰百官。定中涓之役。约文武之数。使熊罴貔貅。皆喻上意而一于节俭。则其道巳大。此不容议者三也。不容议而复求于下。则百姓巳困。地力巳竭。将重盐铁之需。峻赎锾之令。直武功之爵。扩关梁之税。广输粟之籍。则其事巳微。前世所弃议之不必重议者五也。不必重议而复求之忍眉睫以需事后。则将发禁籞之耒。募开中□□□隐没之田。实户口之数。慎核考课以一之于守令则其利巳纡。未可骤议者四也。故愚以为今日之议则皆道谋也自往岁以来加泒繁兴至于舆皁夺养士绅编赋则亦巳极矣而犹且不巳无问叵测即慧黠中臣持片楮责诸当事谋饷无状将开庄山取　神宗旧物诸当事者亦将何议以应之乎　国家之制以户而计兵不以兵而计户边疆之制设兵以卫食之穷不设兵以绝食之窦也古之治兵者畜百年之兵以食一日之饷其治赋者畜百年之饷以供一日之兵事巳阔不足多谈然如抢攘之际赋不加足兵无宁载兴师百万动数千里不至乏绝者何也凡用兵之道。必定为攻守之势。度其主客之宜。程其岁月之数。虑定而后用之。则其事不嚣而其功易集。中人之家治十金之屋成画在中遇风雨苫盖之不荡矣千金之家治百金之屋无成画于中指囷而役囷尽而役不继乃使匠者削其榱桷陶者小其瓦甓细大相杂以自为便治者虽更霜露无复寝处之日愚观今日边计不汰将卒无当于治。汰将卒亦无当于治。不汰将卒则饷不给威不立。汰将卒则饷亦不给威亦不立不汰将卒而饷不给威不立者持颐而里足急则有挺鹿走险之虞缓则有丧马求林之事汰将卒而饷不给威亦不立者势结而不可巳成则有操豚祝车之诮败则有掣肘工书之虑故由今之兵。征今之饷。虽左持卒。右量金。中衡而均之。犹掬尘土以填庐山之壑也。故兵者审势度宜立数稽功而后用者也。无一定之势。虽羿矢所发。失于犎牛。无一适之▲□如断山 
　　宜。虽百丈之材。蠹于蚁蛭。无岁月之数。虽累世所畜。可一朝而罄也。故兵有三等饷亦有三等敌有缓急因利而制之卒以一卒而当三人之用则以一石而当十二斛故有屯守之兵。有攻战之兵。有游徼之兵。则有聚粮之食。有因粮之食。有输粮之食。屯守之兵食于聚粮屯与籴半其势距年其宜百里而趣三四百里之内其数三军或六军七八万人月食二十万斛踰年而功可立任峻羊佑郭元振之徒皆用之矣攻战之兵食于因粮巳与敌半其势距月其宜千里而趣于四五十里之内其数或一军或二军一二万人月食五万斛踰月而功可立虞翊度尚马隆之徒皆用之矣游徼之兵食于输粮赏与馈半其势距日其宜百里而趣于数十里之内其数或一师一旅二三千人月食万七八千斛踰日而功可立皇甫遇张齐贤之徒皆用之矣用此三者其数不失。故人无春粮之忧。妇无想魂之嗟。急召之可赴。缓弛之可散。今众四方之人寘一面之地守者无土著之籍战者无□鬪之气行则无朝暮之程居则无井伍之系栖迟岁月犹且鼓之如求亡子虽仲尼为帅七十子从之一年而外犹将散而吴楚离而齐郑乃使椎埋屠狗者守俎豆而让举七则不亦难乎故留处者。圣人所大戒也。留处之寇食于外。食穷则退。退而剥在肤发。留处之师食于内。食穷则进。进而剥在于肠胃。古之治兵者不忧有三年不克之敌而忧有三年不继之饷。不忧有三年不继之饷而忧有三年不制之兵。充国既出金城上田簿议定矣帝犹问曰如将军计虏当何时休诛兵当何时得决又曰期月而望期月者谓今令耶谓何时耶永初之中西羗屡叛十有四年用费二百四十亿永和末复给七年用八十余万亿?颖自请以骑五千步万人车三千辆三冬二夏给五十四亿而诸羗悉灭故古之君相其于攻守主客岁月之数则未有不蚤策而详讲之也攻守主客岁月之数皆讲之故不复持簿而号乌有之士不复画图而摸蚌羸之食今以　执事之意度边上之事即使奴酋不死叛贼未诛一矢不加关上之师能缩十万倚盾而卧乎即使奴酋亦死叛贼亦诛遗蘖狂穉不懦噪发关上十万之师亦宁复可减乎即使元昊歾后亦无谅祚卫率死后亦无中行设西虏乘暇而请广宁海上乘急而请四州边外之边塞内之塞亦宁可暂巳乎又使西虏不请广宁海上不复四州岛外关门旷七百土厉声号跳得复相及乎且使海上欲取四州关上不出广宁关上十万不得之广宁海上数万独得之四州侨据一日得复安枕乎故风雨者崇朝之势也陂池者岁暮之利也堙陂池而仰风雨长风雨以决陂池晦昧之事也然且蕴崇一方。突▲极奔腾层折之致如长桥新□铁骑夜渡雄威震厉动心骇耳 
　　发则四顾坐废。故此五者天下之大疑也。疑而持之。终岁不决。乃以弃而为取。以牵而为制。侥幸数年敌毙。则天下无事。此又古今之所无有也。自轩辕以来则有土宇有九地与人尺壁不与人喉吭之势无故而弃六七百里以与敌人与则不计而曰我将欲取之者此自古所无而宋人则用之。自三代以来则有□□有筑城大则有犁庭扫穴小则有防御和市无故而越六七百里以戏军士制则不敢而曰我且姑牵之者此自古所无而今人则用之。故此二者天下之大祥也。祥疑者古人之所恶也。禁二祥。去五疑。今日之决务也。以天下之大疑行古今之大祥栖迟岁月而莫之敢议则所谓议者又将安始乎故欲治兵。则无为不可结之兵。欲足饷则无为不可继之饷。欲汰兵则思有不终汰之兵。欲省饷。则思有不终省之饷。啄鸟不泽吠犬无威以愚所见欲断诸论说画一定之计图三年之事方今新饷即绌本色至者犹二百万足供十五万之师新兵即冗隶两恊者不过十□万只当百六十万之食因而裁之以为三等屯守之兵取于畿近。狎水土者授之耕地。半其廪食。倍攻战之数。使各分里。以里为制。急则征其全力。缓则使自为食。是不过七万五千人而止。程课于一年之外。攻战之兵取于四方。狎汤火者乘之隘塞。倍其廪食。半屯守之数。使各从党。以党为制。急则易鼓而进。缓则易解而退。是不过三万七千人而止。程课于弥月之外。游徼之兵。取于主客。挽犀追马者。逐草虑无。参其廪食。伍屯战之一。使逓更为制屯急则以卫屯战急则以卫战是不过万八千人而止。程课旬日之内。▲确然可试不为曲静之言 
　　是则不出十三万人岁食米百万石。折色半之。覆百万金。一岁之内。而蒭藁粮糗。赏赍器用。俱给也。马服君曰齐韩相方无二十万之众不操刃而刺其下王剪灭荆曰非六十万不可夫以二十万六十万之众九月而碎韩三月而荡荆士各负粮月四五斗者于今月食十余万金耳乌在其必百金之士千金之馈乎且必百金之士千金之馈破敌而违霜露五六十万之师费岂止今三年之食哉以为时诎而不可。则不如藏形而举羸。我怒不先。郥夷偾不始。我鸷以静。则夷枭不动。取我之故物。敌莫之敢争制敌所不及。敌莫之敢夺。以实而驭虚。因声而见实。则虚固而实存。实积而声不绝。故禁祥而去疑。度势而审数。此兵馈之至要不可不察也。及今之时一扫诸饷议定为兵制。俟今冬后稍稍移屯以就草生之地。不出三年。海上之逋皆反于河内。不动十万之众。收百万之粟。而当五六十万之师。因以北抚诸部。南联四州。因河为垒。因田为渠。因辽人以塞辽塞。虽使中将御之。可掬坌水以洒辽前之市。失今不制。挑构半年。音尽伎穷。牵复必绝。牵复必绝。则十载不决。以十载之期。顿二十万之师。虽铸泰山以为金钱犹氷释而火铄也牛马之驯。牧夫之力。疏怒偶触。则瞬臭突发。谁谓枭奴不及牛马之力哉。弋获飞虫维　执事幸垂察焉 

　　【 蒿目时弊洒洒千言如俭稷寒纩足禆实用文之坚悍奥愽更不必言】 

　　○拟唐宰相畣韩退之三上书 

　　杨循吉 
　　三月二十日仆射相公命其门下掾贾玄以意畣书于前乡贡进士韩君前日丞相坐堂上有阍人持韩君刺来欲见丞相丞相方视事韩君不得见留书一卷并杂文若干篇而去去后丞相事亦毕方命出所上书张两吏而读之其言汪汪宏肆葢出入孟荀之间一堂传观莫不争叹韩君诚今天下罕匹之士矣至览他文目光玉洁其称谓亦然。然谓韩君通乎道。不通乎时。非丞相之所能处也。故不得报焉。岂为慢韩君哉。韩君自谓强学力行。歌颂尧舜之道于是葢四举礼部矣以其无成。忽将弃去为老农老圃之事既而悔其然且谓今之为天子所礼莫如丞相。丞相权重得荐士。苟或许诺。则一反掌间耳又韩君自负甚高似不欲从羣众中出以为虞廷相推。其来非一日矣。士而由荐以进。古之道也。遂引菁莪之诗与孟子之说。欲丞相乐育之。又欲达其书于天子而爵命之。韩君之望丞相厚矣。如难行何哉。今欲有所论列幸少留听焉凡今朝廷之上。设书推行。率有典式丞相虽贵不过奉行天子命令而巳耳如使出于常度之外。而毫毛有所更移。不能也。夫韩君贤矣。然而以一举子蹭蹬居京师。其地名在春官。非丞相之所得乐育也。此既一事矣又凡荐人必有格。布衣之士亦有荐者。然不在山林之间则不得荐。荐之用处士礼也。处士无途以进。而又不自求仕。虑失贤。故荐之。又节度观察防御营田等使。亦得荐人荐其可为判官佐巳者也其中虽有未仕者而仕者多也。今韩君巳治文业。就场屋三举矣。岂处士欤。节度观察防御营田等使在外得举判官。中书不在外。无判官僚属。且不俟他求。其可为比欤。是以式皆不合也丞相乌得而荐韩君哉虽然。即使丞相能荐韩君。以其书闻而亟官之他日又有一人焉如韩君持书而来。而其来不巳积而为十数人焉又积而为千百人焉则将官之乎不官之乎如韩君言则谓贤者由是毕至吾恐丞相日纷纷焉于览书无暇治他事矣是则科目可以无设。爵赏得而幸冐。柄不在上而在下。国家之势。且将大沮而不能为治矣。则韩君奚取焉然丞相□▲波澜曲折 
　　览韩君之书若文嗟叹累日而谓韩君信天下之□才也然而通乎道。不通乎时。葢谓此也。是以得书而不报。意欲韩君自悟可无至光范门矣。后十九日则又至焉。阍人止韩君勿前。独持书示丞相。书意大抵促丞相亟上奏。至譬之救于水火之中。甚而以盗贼管库自比丞相谓韩君高才岂有此事直激辞耳葢小夫贱隶。负薪卖饼。尚能自活。如韩君者名出等夷。又日与章缝士游。孰不欲得韩君而馈遗之。何至穷饿如蹈水火也信如韩君之言是不能周于身也其▲□□ 
　　又能从政乎而丞相每有所除必责其堪任国家之事非为哀穷悯饥而予之也语云驷不及舌韩君过矣可谓失言矣且韩君又谓古之士或出于盗贼管库。尤不可也。韩君被褐未仕。拟之管库卑等耳。无伤也。若夫盗贼之流。古葢有不得巳而举者。韩君可同之哉。丞相览书以是益□悦。而知韩君气豪。不肯折下。故又不报使自□责母费纸笔而巳。三月十六日韩君则又为书至门。盛陈周公之说以撼丞相书词博雅奇丽益称自古先休明治平之效归之周公□▲纯见□锋 
　　引吐哺握发事深欲丞相亦以是施于韩君此则韩君尤迀矣夫周公成王之叔父。有宗室之亲。成王幼周公负而朝诸侯。其权专。其地尊。其事便。非今丞相比也故吐握之礼施焉。四海之士不至则巳。至则纳之。不纳则巳。纳而用之。无左右之谗。无博士之议。无台谏之诤。无百执事众喙交鸣之谤。其一切推行谁得而沮也。今丞相则不然。日具袍笏居省中。门外设卒持杖诃卫。羣官非公事不得见。见辄庭参。参毕辄趋出其禁密尊严若天神如此至晚归第。尤避嫌疑▲永相尊至此乎 
　　杜门谢客。不与通然则今之丞相与周公时不同也又凡所施行。必召吏检故牍。按例应否。否则不敢下署一字。谨持三尺犹不能无负乘之惧。尚敢出常违同而行吐握事哉此非薄于士也势不可也势如周公则亦行之矣。而势能有几周公哉。其德固不能如。其地。其权。又岂有如之者哉。韩君又谓周公之时贤才巳尽进用。奸邪巳尽屏斥。夷狄巳尽宾服。礼乐祥瑞巳尽举尽至。而于唐未必尽然。其言忠且直矣然谓周公时尽然则吾犹有说也。夫周公之事莫盛于诗书。书序云三监及谁夷叛周公相成王将黜殷作大诰。孟子云周公诛二叔管蔡史亦云管蔡流言周公诛之是奸邪未尽屏斥也诗云戎狄是膺荆舒是惩是四夷未尽宾服也夫屏斥而有余奸。宾服而有余叛。则知进用而不能无余贤也。彼其鸱鸮之作。金縢之发。大风偃禾之异。固班班方册焉可考巳。韩君论何易也。韩君立志期以丞相为周公。且责之以太平之业。甚善甚善。曾不思秦革古制以来丞相具官而巳而韩君虽贤。假令他日居相位。其能行周公之事而一一如所云太平者哉葢周公犹难之矣而韩君论何易也韩君谓周公好士笃得士必吐握信然矣然使韩君生周公时。能保其必吐握耶。周公所礼士史未尝书。莫知其何如人吾意必无以饥饿告而乞官者也如以是告于周公周公必且赒之而后谢之吐握之事礼虽一行而不继矣韩君今始生二十八年文词雄深葢与春秋战国诸贤颉颃而并驰。何况场屋声律之文。直薄而不欲卒业耳。如能归就邸舍益自砥砺。俟试而进焉。人弗及矣。无为自苦。屡迹▲妙刺 
　　于丞相之门也。丞相之门百官庶僚受事者得入焉非举子之所迹也。丞相在法不得受韩君谒故三及门而不见又恐韩君疑其慢士故俾其属吏致书以道意惟韩君幸裁亮焉玄载拜 

　　【 文情宕折而为丞相出脱处画出伴食景象笔端妙有权衡】 

　　○拟秦昭王遗齐愍王书谋伐宋 

　　李攀龙 
　　秦昭王使人于齐愍王曰宋王无道为木人以象寡人射其面寡人地绝兵远不能攻也王苟能破宋有之寡人如是得之葢寡人使使者间宋所为曰有之宋可伐矣见祥不为祥乃为祸先是有雀生■〈乌旗〉于城之陬偃使史占之曰小而生大必霸天下则偃喜□滕伐薛东败王取五城南败楚取北淮之地三百里西败魏军乃愈自信欲霸之速成筑■〈车献〉台于宫中鸱夷血县之自着甲冑从下射之血坠流地命曰射天其佞臣田不禋贺之曰王之贤过汤武矣汤武胜人今王胜天贤不可加矣偃大说既作千锺之县遂铸诸侯之象使侍屏偃属寡人象且成曹商自敝邑来言寡人方召医破痈溃痤也偃乃更命工加寡人痈痤于面既成谓之曰既微且尰耳居徒几何吾为其象人而用之也指大王之象以示其臣唐鞅曰此冠侧注者负海过颐豕视其象不仁也不知彼何所食乃带益三副如此于是展魏哀王之臂以弹其鼻曰尔赫之子哉望之不似人君也哀王之臂急而汰于韩襄王之肘曰仓也何乃为人所搏不爱颦笑乎乃移使去韩王咫曰此岂若等用肘足之时复展其臂弹之曰今视子之鼻间栩栩然矣何得更挈狗马西走王岂犹以秦为王交乃今且不得跃吾冶中展韩王左臂曰汝欲有天下右手攫之则废此左手又展右臂曰左手攫之则废此右手君将攫之乎所为赵武灵王之象黑龙面而鸟噣鬓麋髭■〈冉?页〉大膺大胸冠术氏冠差池迤逦五采四重具带■〈夋羽〉翿黄金师比绶不着绂缀以丝襚命曰伉王惟肖揜鼻而过楚怀王曰此柱后惠文冠者始亦为从长至函谷关然无奈其以淮地之地三百里効我也寡人亦似恶闻王之臭也昔者岐阳之遇尔为荆蛮置茅蕝设望表与鲜牟守燎故不与盟令其坐之堂下次至燕昭王曰是危欲为朱均者偃闻相人于师敦面而土色者忍丑尔其忘齐之虏尔父乎其玩寡人大王与五诸侯无异鼗鼓一日倪侯请曰鲁卫中山虽则鞭棰可使然亦泗上诸侯也即折钩之啄足以为之何可不使备下执事乃复为鲁平公工不得其象以请倪侯曰□果解其冠令王可溺耳为卫嗣君命曰小侯何为蘧篨至今不殄也日者赵氏袭卫尔跣行求救于魏今其勿令加舄至中山君曰此其准额权衡犀角偃月不若其姬阴简美也又为西周武公东周惠公而金不足宋人夜拍东冢出文公之鼎彝椎而输偃偃不知也亡何惠盎见偃曰有道于此使人虽勇刺之不入虽有力击之不中偃乃释章甫而冠无颜之冠以示勇尽置寡人大王十二诸侯之象于庭悬鸱夷血于其上而射之血下渐大王象尽殷则笑曰吾闻博昌千乘之间雨血沾衣岂天有意乎王之为人也大玉象僵于台下偃曰捽之曰尚佯僵邪昔苏代言齐王长主也有二毛矣先王不禽二毛岂谓尔哉血亦渐王父偃以蔑其口曰视尔相法当饿死今姑血食哉此孰与雀觳美关弓以向楚怀王指其股曰吾将射此以报于泓之役不能如吕锜集矢尔目也遂召倪侯命群臣以矢曰此十二诸侯者各令面夷矣羣臣乃各射偃之所乡三发寡人不中王自往面树之寡人象仆于台下则转巨石以撞其足曰西垂大夫吾当复绝尔膑矣趣使出木人射其面饮羽木人者即前所为寡人也巳而唐鞅进谓偃曰昭襄无道命齐构我皆其臣樗里疾之谋臣巳命工为樗里疾血鸱夷加于其颈以象其瘿鞅请以一矢踣之无敢辱命偃大喜至则自射之中其颈鸱夷血出如溜大宰戴驩国老薛居州谏臣也以谏偃曰王欲行王政即身属櫜鞬遇兹十二诸侯者于中原之上而主盟之可矣安用终日与桃梗俑人鬬而曰我必胜之乎。偃大怒骂之曰子罕之后有睅其目皤其腹者如尔于此哉一薛居州其如宋王何关弓向之二子趣走唐鞅既自及偃淫于酒妇人愈甚室中有呼万岁者堂上尽应堂上巳应堂下尽应门外庭中闻之莫敢不应一日登蒙泽之台见朝涉者锲其胫矣而伛者至使人止伛者曰是其脰肩肩何为者哉置之■〈车献〉台之下使以鼻承血失之怒而剖其背矣宋人大骇而墨子所设守宋之备尽废王速出令是于泓之事也齐王于是率魏与楚往伐之进兵宋城下民散城不守偃自投车上驰而走至温逃倪侯之馆而死三国尽分其地矣 

　　【 妙在杂用成语而拔帜树帜尽成奇观洵绝世鞴垆矣】 

　　○拟曹操让黄祖杀襧衡书 

　　锺惺 
　　孤白闻足下乃遂杀襧衡惋叹弥日何足下高于视衡而浅于待孤之甚也始孤送衡于足下或曰此遣之死耳孤问何以知之曰衡小有才负重名不逊恐其不察妄意主上忌且怒之必杀衡以顺主上之意孤曰不然孤观孔融荐衡书其言过夸然以为衡必有才用智数如荀或郭嘉等可备帷幄任使及观其人狂而騃耳然其效犹未能遽至杀身姑使为鼓吏以观其后而其狂日益甚不可瘳孤使笑而哀怜之才士薄禄一至于是然其山鸡之羽。文彩可观。泽雉之性。气介堪重。岂有为天下驱策智勇。而不能卵翼一衡者。孤又耻之值其跳梁方炽决不能恬然食孤之食听孤之教便置之安厝之地然衡书生接霸王之时少见孤宽容以为天下尽如是不若使游羣雄间以炼之知足下性颇卞急。使其就■〈糹鞗〉縼之上。圈槛之中。以调伏其狂騃之致。庶几异日得如王粲陈□辈。孤当有以处之。即不然而置足下所衡不得复发其狂疾而有以自处不至流落失职。此则孤区区之▲奸雄伎俩如是如是 
　　志也。语曰智胜贼能制贼足下割据一方其畧当有过人者岂遂效儿女争鬬口语不能容置此子且孤送衡之意极不难知孰意孤反用足下卞急之性为杀衡之具哉孤不能不负衡则足下负孤甚矣若谓孤有怒且忌于衡之有杀才士名而假手于足下此又不然衡有何可忌孤有怒于衡即杀衡耳且杀衡又何损于孤孤所杀不尝有十百倍于衡者乎小儒愿子为之咨嗟释憾于孤而有识不闻以为非以为此曹虚名诳俗辨言乱政少正卯华士之流大人之▲自供惨状 
　　所必诛而衡非其人也若衡者所谓不足杀而可怜且可使之调伏而处于王粲陈琳之列者也夫王粲雅士又穷而归孤。此不必言。若陈琳之辱孤又过于衡迨其归命之后巽驯可念。则孤诚心喜之。岂有又送与他人。待其仆仆倦于往来。而后饮食教诲之。无巳而至于杀其身哉。使衡卒不免则孤之过。而足下至疑衡有高才重名。孤不杀而遗之于足下此则高于视衡而浅于待孤之过也夫刘备者孤尝许其天下英雄惟备与孤耳则孤所忌宜莫如备备将关羽▲此一篇书从此□想来 
　　亦臣隶之皎皎者堕孤掌股者数矣孤皆抚之巳□孤而又纵之而又抚之而又纵之终始成其义孤岂惮有杀英雄名凡以王伯将相之业非杀之所能取胜俟其运数有所归智勇有所穷。而后乘其敝。丈夫举事。从古如此。况衡之不足杀者乎。此非足下所知聊为足下道之耳若足下杀衡斯又不足怪足下思之孤白 

　　【 文中写出一段横罔之气共可恨更甚于杀衡不知者误以为奸雄出脱耳】 

　　○拟谢交游书 

　　刘凤 
　　吾闻诚无不入义不自疑谓在委心当无复间乃□观之事何大谬不然昔田光伏剑以成死士之气侯嬴自刎以奉公子之事夫狥身何易知人何难籍令发不指于冠上眦不裂于璧下岂不终受口??于燕魏哉今申以国士定以石交利微毫末衅成丘山是使轻生者衔悔而论交者泚颜也愿君其熟察之昔戎夷如鲁。解衣而僵。纪公善艺。剜肉而泣。是以华光不憾于御者司城舍怨于从亡知不可以隘巳遂怒也故愿君之毋忘后门之不肖。而先卫人之末行。使羊斟子韦。复有腼于千载。吾闻樗里贸首。公仲腐心事一至此私为痛之愿君之深计无自蔽焉语有之曰怨不在小惠不在大期于时与不时而巳矣故越□凭轼而武士奋矜。荆君拊循而三军挟纩。夫虫象非作气之资。虚辞无御寒之备也。所以成霸越。服强晋者。义激于感愤。利借于嘘妪也。是以焦忻水断蛟蜺。而意折于要离。田开力格虎兕。而命殒于樽俎。何则诚有以中之也甘茂去秦。道遇苏氏。而二国迎之以上卿。公叔为将。战胜韩赵。而君赐吴起田二十万。何则利谓有所不可忘功谓有所不可居二子诚明于计审于事岂背利而饰让哉故同利者争而分功者在后也同美者嫉而后来者居上也昔召忽任子以图难。鲍叔奉令而出传。夷吾重生以全国。此三人者犹鼎足之并立。怀霸王之明畧。信执巳之独道。故异行而相济也。是以成安君身刺于泜水之上。孙膑名显于走魏之师彼其初私相慕以死因嫌妬之迹重相夷之祸虽携手而游不旋踵而败故东郭一言而西门忘其荣辱。干木偃蹇而缪侯缔以素交。此其人者岂以名位为轩轾富厚为媒梯而相与乎寻丈之间哉闳廓深远邈然自得志意之孚不见其际夫何有于谗慝之人哉。故贤者洁行以振疑。智者究理而长虑。昔申胥流惑于宰嚭。子产不全于邓析。夫处二子之间异者不得其强同危者不得其苟免何则心怵于两端而势迫于侵殆也苏秦将合从于六国。召张仪而激之。使西入秦。甘氏将收地于宜阳。使向寿而返之。使重要其主。此挟倾狡之变虑。因间以执谗▲墨光凌厉 
　　口。由置构之争事。而固结以强主心。卒之形反而势禁。萌寝而患销。故智轧者相示以色季子之使张仪所以仪而易之是矣交疏者明誓以信甘茂之于息壤所以无攻其后是矣。今夫二子之明而申反复之计恐开塞之途未容濡足决蹯之耻祸理属然岂及其身而能止之哉是以君子敦道后黄歇之听。而不悦瞿氏之宾。申如兰之契。收比德之好。不□玷于充诎。何则为益无厌也。夫寗戚嚄唶为仲甫之舌。郑侨一言而见然明之心。何则匡政平俗。小称而远谋。同底于济。不可以谀行合也。至夫佞巧凌谇驾说以游而不相见情便辟諈诿怯疑并骛以逞其捷术倾而气制自以为辨智微才滑稽无戾是以阳虎树人于鲁。亡未出境。而袭逐拘执之矣。董叔系援于范氏。求以自记。而纺于庭槐。今之为交诚能破胸臆出肠腹厉苦口进逆耳效恳款抒切直终与之竭尽无爱于情则左桃可使馁死而不辞。荀伯可使触刃而不悔。何况作色于簟食之微。睚眦于杯酒之间乎。然则虞卿捐印于魏齐。祁奚无德于叔向。又何足为道哉。□吾闻士不虚附名不虚立譊然其口椟鼠璞以十□混鱼目以照乘莫不望而珥之者何则鲛人耻而周客走也首山之铜若耶之锡而为万世宝者以陶冶砻错而出其精光也故仕屈于不知巳。而伸于知巳者。妄意希冀。则燕石珷玞。秪开罪于子春。俯就镕范。则朽柲腐木?毕。风胡薛烛。方接踵而翱翔耳。今夫闾巷之雄布衣之杰挟王公之权怙青云之势仇景云叔佗羽公子宾客从横游扬为誉人慕其声转相倾动是使恬退揖让之士不得雍容高步虽欲责善忠告必将效拉胁折齿于范睢说难孤愤于韩子而未有能回视改听革心易虑者矣是以君子盛饰洁廉。独出于名誉之外。而不牵于流俗之芜秽。以自疏擢乎滒淖之中。故迫穷而相拯恤。无社号呼于叔展。患害而重除怨。楚子剑及于窒皇。许人而不讫于威。解扬死言于无霣。居平顾以庇私。范宣朝夕于訾佑。临利而能推引。文子不好位而受名。相先以含垢。则疾驱而分谤桓子。离闵而不疾。则指楹以平憾季孙。故曰君子淡以成小人甘以坏何则以其思游于霄雿之野而并包于区域之外独开旷荡之观也今壅优□孺子之见沉容悦侧媚之习居同闬而犹倨视长者易严重而骄色使贞介之士与柔佞比肩此原宪所以谢于端木子方所以肆于魏击宁忿于世而孤游也吾闻疚言利者毁其信。伤于行者危其身。公孙不谋于同乘。而师以敌挠。燕人涕泣于丘陇。而言以谲效。子木背信于齐盟。而躬以逢殆。驷带无质于要誓。而世以不逮。今使笃道履素之士。舍其馨烈之性。甘于腥腐之逐。瞙睧于势贵。诱夺于名途颠厥望拜以▲□到底□是当□ 
　　争鼠肝虫臂之获而自伏于粪壤之下则士有鬄剃巾帼妇饰而逃焉耳安有张目出气而犹强颜对朋友者哉 

　　【 奥衍宏侈虽礗砰柲■〈火霍〉而劲骨不劘文中乌□】 

　　明文霱卷之二十 

附录： 

文致（无卷数　内府藏本） 

明刘士鏻编士鏻杭州人崇祯辛未进士是集辑汉魏六朝以至明人所著通为一书不分卷数但别为十有七门诠次颇伤于芜杂（四库全书总目•集部•总集类存目）











●明文霱卷之十四 

　　武林刘士鏻羽石父评选 

　　碑二 
　　墓志铭一 

　　◆碑二 

　　敕建悯忠祠碑 
　　冉子祠堂碑 
　　魏信陵君祠碑 
　　楚西徼治道碑 
　　辽辅国将军朱楚棠公神道碑 
　　晋陵玄言顾仲子之丘碑铭 
　　重修大龙兴寺碑 

　　○敕建悯忠祠碑 

　　汪道昆 
　　忠愍公雅言丈夫负七尺躯。直以狥国家。报知遇耳。侯嬴德魏。田光德燕。不难以彼其身死片言下。彼诚得死所足矣。往余从公守郎署率有味乎其言夫何公出为江西按察副使辛酉闽广贼入江西诸郡簿太和公从燕会闻之辄投箸起也曰虏皷行而西掩我不备不蚤计谓苍生何当路方倚办公寻属公平贼先是廵捡刘茂力战死贼怒磔其尸公至太和帅诸将吏祭茂曰尔职抱关犹然死疆事吾待罪方面不灭贼吾何独生遂誓师列陈而皷之进获俘者五狥军中旦日陈如前公从军中皷之进贼数谓官军怯亡鬪心闻公军声人人皆殊死鬪谍者谓贼张任宜莫如坚壁完公叱曰虏深入我境亡能以一矢相加遗何谓虏张我实张虏我师左次彼且益张江以西危矣士死皷将死绥业在行间义不避死于是复皷之进左右军遇贼皆奔贼悉赴中军中军乃溃公意气勃勃跃马当贼锋关弓射杀二人刃一人死公脰胁中枪者二左臂中刃者三唯指挥王应鹏千户唐鼎从公皆遇害淑人闻讣辄自投井中保母出之遂不食保母谏曰主死长郎君宜未即知脱自太学来奔宜未即至母第自决其谁归主丧淑人以为然乃强食丧至歙淑人绝口不纳水浆所亲率以太宜人春秋高诸孽子未立为淑人请淑人目适子曰嘻敬长矣凡诸俯仰敬任之假令而母以天年终。终不能以此逭死。而父死国。而母死家。何可后也。率不食越五日死部使者逓上其事诏赠汪一中光禄寺卿荫子世袭锦衣卫百户给祭葬立祠赐谥视周节愍同赠程氏淑人仍立祠郡城东从忠愍并祠嗟乎公死社稷不忘平生之言。真丈夫也。淑人婉婉。其摄身若不自胜。及其临大节而不渝。皭然与首阳争烈。即女丈夫无论巳。乃今列在祀典。庙介乡国之间。都人士过之。莫不翼然而趋。俛然而式。即田夫里妇。举欣欣然想见其人。其或不然。抑亦赧然汗颜。伥伥然失步。百世而下犹生之年。恶用偕老为也。书周节愍死华林贼语在李献吉纪事中公后节愍五十年同地同官同以闰五月二十六日死节愍有子忠愍有妻狥难相从则又同归于节孝大较举相若也顾予不佞亡能为公发一辞谨述祠事所由勒诸丽牡之石且为乐章三阕授升歌者肄之其词曰 
　　服两骖兮采蚪陟帝所兮周游倚阊阖兮瞩九州岛岛盍归来兮栖故丘要巫咸兮歌且儛把琼芳兮怀椒糈荃何为兮夷犹目眇眇兮愁苦 
　　右迎神 
　　▲亦奇 
　　春雨兮愁霜列藉兮华堂星荧荧兮在户灵翩翩兮来下陈上尊兮楹之东伐应皷兮考鸣钟采连理兮木末羞比目兮水中忽若近兮倏远我心劳兮■〈忄虫〉■〈忄虫〉 
　　右降神 
　　牛服箱兮女结褵。济河汉兮吹参差。乘回风兮驾修阻。愿终老兮河之浒。操橐钥兮阴阳参太乙兮平章延伫兮旧服屡丰年兮乐康 
　　右送神 

　　【 埋泉断剑卧壑寒松虽有古姿绝无生气此等文可愤可乐可泣可歌光焰尚腾霄汉】 

　　○冉子祠堂碑 

　　茅坤 
　　冉子郓人也去临洛五百里尝事孔子终身不求仕于洺当不得应古称乡先生死而祀于其社亦不得有功德于洺之士者洺之人何以庙而祀之洺之西五里冉子墓在焉岂孔子之门人各以其学授诸侯之国而冉子死于是也然冉子死而孔子与之诀按史记尝称孔子自卫西见赵简子闻窦鸣犊舜华之杀也临河欷歔流涕而返则孔子终身不入赵而冉子之死葢死郓也岂冉子尝授学于是而既返门人或得其所遗衣冠遂爱其道哀其死而相与谋葬之后之人因墓以庙耶予又间尝疑孔子在当时天下之士。游于其门墙。杰然者众矣。若季路之摄千乘。子贡之连骑结驷于齐鲁之郊。而乱齐存鲁。卜子夏之疏序雅颂。皆所谓政事文章之褒然声称者。其余虎视鳞跃。翱翔儒林。不可胜数。然皆不得与高弟列。而当时所与从陈蔡之间者。独颜渊闵子骞冉伯牛仲弓之徒以德行称。彼皆无所谓文章政事以自表见。然仲弓犹为季氏宰。闵子骞虽不为季氏宰。遭母嚚亦得以苦力行孝。称于内外昆弟。颜渊才高孔子独与终日言而不违。而问仁问邦及箪瓢陋巷之居。数亟称之不置也。至于伯牛则绝无一言一行传于齐鲁论家语稗官野史之中特孔子哀其疾之辞耳以予观之。冉子当言不出口。眇然儒者也。而亦无奇节特行。以自喜州党朋友之间。故后世不得而述焉。汉以来自天子至州郡守令王事孔子至执弟子礼骏奔走盛笾豆凡入学合射养老献馘之属不敢不庙谒以告而冉子得并颜闵之徒首配食之赵古称多悲歌慷慨慕义名侠之士者也。赵武灵王之霸。廉颇蔺相如乐毅之勋业。平原公子之爱士。唐之相璟。宋之相沆。彼皆所谓葢世之贤者然俱以颓落薶没无复睹记其所遗墓宫往往里之童子樵采嬉游其上而不复禁而区区言不出口如冉子者数千百年后犹相与守其衣冠之葬以祭何与呜呼传不云乎太上立德其次立功次立言故士之好修不必论着乎文采。声施于国家。载名氏撰艺实于竹帛鼎彝之间。而苟自其所壑游谷处。夷然托行隐君子之列焉。百▲一转便带芳韵 
　　世之下。固有闻风而俎豆者矣。郡守小潭唐公来谒冉子之墓而加亭于其碣修葺故庙属予为记葢将以孔门首德之义而教郡之士人者呜呼予非娴于文辞者也又颇怪迂疏之质若麋鹿然不宜于世自度功与言皆不能矫也巳而独愿乞身入山学为隐君子如吾冉子以附郡首之教是或可勉而至焉不知其许与游否也予既详之如左而因为乐歌一章以系之碑阴因令里人习歌而祠之其歌曰 
　　桂树为旗兮揭蓠为居未见君子兮我心则饥炮牲醴以荐兮湛酒于罍君子之至兮式燕与处生不可闻兮没不可追君子之逝兮洺水无陂 

　　【 馨逸俊发有雅人深致】 

　　○魏信陵君祠碑 

　　利瓦伊桢 
　　太史公曰吾过大梁之墟求问其所谓夷门夷门者城之东门也今志称夷山亦名夷门山在府城安远门内则北门矣独称信陵君墓在城东扬州门南耳余宦大梁二年徘徊二门间莫得其处夫侯王非信陵何以声施后世乃今俱没没也巳更读志则济源之轵镇有聂政庙汝宁之西城有荆轲庙两人皆以侠血食而信陵顾缺焉汉高帝英主也其过而以太牢祀者惟孔子与信陵讵无谓哉魏人尸祝俎豆者何限信陵何以无半菽之奉乎于是相地得上方寺之右方实在东北间度生时车骑所尝经涉乃为之祠祠与寺通俾僧领领祠事无烦有司庶几不以费废饩羊又虞夫后之人不察猥以为荆轲聂政之侠同类而共訾之稍摭其行事而识所以创祠之意曰信陵君葢战国之才臣也以客掩也葢魏之忠臣也以侠掩也请以三君喻春申始而强楚。继而贼楚。棘门之诛。孽自巳作。孟尝既相齐愍矣。去而之魏。合四国兵以破齐。死其君于莒。身得为无戮幸耳。彼夫曳珠履而居代舍者。余不知为何人。要之乱贼之党也。平原有士毛遂毛公薛公者而不能用。失计冯亭以挑秦祸。几丧赵国之半。赖信陵而得比于人数。因人成事宁独十九人取讥哉。信陵虽多客实无藉客何以明其然也邯郸之围。秦目无赵矣。信陵窃符以有魏师。而其人皆畏秦者也。又纵其父兄若独子归者二万人。卒以偏师拒秦。秦不敢入。秦乘信陵出而伐魏。目无魏矣。信陵以二使致五国之师。而其人又皆败衄之遗也。国异兵。兵异帅。骤而合之。大破秦军于河外。走蒙骜逐北至函谷关而不敢出。举数十万不相习之众。一旦得其力为巳死。此非客之能也其劝魏无亲秦必灭六国乃休亹亹万言审天下之大势以切着明可谓绝世之筭客有及此者乎藉苐令魏王早用其计。紏合楚赵以助韩。则韩不至失上党。赵不至败长平。六国何遽折而入于秦乎。故曰信陵才臣也。以客掩也以魏救赵而魏重以五国为魏却秦而魏安去魏而魏受秦兵还魏而秦用间罢将而魏轻身没而魏随亡魏王畏之怒之。再以毁废而不▲剖发无剩义 
　　怼。故曰信陵忠臣也。以侠掩也。然则何以窃符符不窃则魏师不出。魏师不出则赵必亡。赵亡则魏从其后。身数请王宾客辩士说王万端而不听也。将坐视魏亡乎。迂其身以善其君。古之人行之。然则赵全之后何以不即归魏魏王之忌信陵。自其能探赵阴事始矣。早归而逢其怒。必以矫令诛。即无诛而秦间早行。信陵必不将。谁可以当秦者。秦不伐魏。魏王必无迎信陵。伐魏不急。魏王亦必无迎信陵秦益急魏魏益急信陵急而后任专。任专而后得毕其长是忠之术也若是非要君乎然秦兵却而未闻魏赏有加也。何要之有。巳却秦存赵。使将将其军归魏。而独与客留赵。自言罪过以负于魏。至令赵之君臣至口不忍言五城。彼固知信陵真不负魏也。非声音笑貌可假借也是忠之符也然则何以饮醇酒近妇人而死操上将军之印。诸侯将皆属。何有于魏。取卧内之兵符如探囊。何有于王。而终身北面不失臣节。卒无以解王之疑。是故溺酒色以自污也。信陵而愚人也则可。信陵而非愚人。岂不虞酒色之足以死哉。秦间行而魏将伐。魏之必入秦。以日计耳不欲生为秦虏。有托而逃是忠之隐也太史公传其完赵时有自功之色客进说曰物有不可忘有不可不忘人有德于公子公子不可忘也公子有德于人愿公子忘之也且矫魏王令夺晋鄙兵以救赵于赵则有功矣于魏则未为忠臣也公子立自责似若无所容者斯可谅信陵之心不忘忠魏矣揆事设策能成信陵之忠而有功者莫若侯嬴朱亥与毛薛两公充君不可忘之义并祀亥嬴其不及毛薛者非魏产也祠成而中丞吴公闻之谓是举也于祭法合以酎金来助则刑牲酾酒偕邑令萧重望奉神入祀而为骚一章授工歌之曰河流兮不返夷门兮为匽思公子兮日晚云车驾兮旆建纷从骑兮婉婉右朱亥兮左侯生阚如鸠兮军声敌王忾兮秦嬴完邯郸兮金城封函谷兮无人行。王安坐兮大梁。呼万岁兮传觞。功不赏兮中流谤瞻王庭兮无良哀莫哀兮国将亡。国亡兮身胥靡为秦俘兮孰与魏公子忧生兮曷以乐死饮酒兮御女。畴知我兮良苦。西方兮不可以处。虽有五国兮非吾与。作新宫兮故土坎坎兮击鼓蹲蹲兮缀舞魂归来兮栩栩 

　　【 驰辨如喷涛极于踌躇满志而上】 

　　○楚西徼治道碑 

　　利瓦伊桢 
　　今荆州府所部州曰夷陵曰归县曰长阳曰巴东故楚所走蜀道也磴斗绝造天阨朿裁容身左担不可复易猿臂羊角而上如画重累人其尤甚者若度索寻橦之国级不能尽受足二分垂外下临幽壑恒有落势即轻趫少年无不絫息股弁夔跂云阳虎豹蛇虺之属因缘其间以虔刘我行旅而伥多于望帝之鬼磷多于苌弘之血矣万历十有四年抚蜀者宣城徐公元泰抚楚者先武定李公江后睢阳孙公坤镇郧者先歙方公弘静后丰城李公材按蜀者南昌陈公瑫按楚者先芮城任公养心后晋江张公治具荆南藩参莆田张公纯治兵观察使者任丘田公乐合筴议治道于是以荆州守张君斗虑财用倅陈君道淳计徒庸夷陵守殷君都归州守李君韡巴东尹高君尚德长阳尹陈君洪烈画地为主修除百执事悉遴东以充田公痡卒徒而玄黄其马以身试九折阪五尺道为规画利便操斪斸而先之鼓鼛而戒之椎牛酾酒而劳之抶而惧之如此者再为计若檄程趋之者无算榛莾芟刈之磝则徙之礜则斲之坚则沃以酒而焚之厜■〈厂外义内〉则下之陕则斥之诘曲则直之突出则凿而为之角之壁立则伐而为之墄之径?则为之栈之岸胁善崩则为之封之涧若澞则为之泭之梁之最桥以石者九以木者二十中为亭者一道以丈计者九千三百有奇力以工计者六万八千二百有奇费以两计者九百有奇经始于十有二月而以明年六月落成里之樵者牧者农者郡国之置邮传命者四方之宦者游者贾者负戴者辇者骑者牵榜者西南夷之朝贡者陆辟褒斜水辟滟预缓可憩急可驰百物神奸莫能逢之皆悦而愿出于其涂矣不佞考古今入蜀道秦四而楚一自阶文为阴平道自两当为故道自褒凤为连云栈道自洋为斜骆道楚则今治道是也取蜀事著者秦司马错汉岑彭吴汉魏邓艾晋桓温唐高崇文郭崇韬宋王全斌明傅友德廖永忠其道多出秦公孙述明升之役秦楚并出李势之役出楚而出楚者实倚舟师三国时荆州号必争之地兵皆水战独昭烈从稊归攻房陵屯猇亭通狠山升马鞍烧铠而断石门按其地在今治道耳繇秦而入势居蜀上险在我繇楚而入势居蜀下险在人且帝都非长安洛阳则许昌大梁道秦便东晋明初都建业道楚便道楚势固不得舍江而趋陆公孙跃马称帝所据扞关荆门虎牙汉不得不自楚陆应之耳明两都并建九月顾化蜀晏然称文献国者二百余年冠带之伦食货之利几遍天下其道秦者十三而道楚者七道楚者水十三而陆七故今入蜀道莫重于楚楚莫重于陆利无事不利有事与古异势也水险倍陆道水者听命于天人力末如之何道陆者可以人力胜而二百年于今甫首事何也秦越人视肥瘠。则同心难。借口仍贯无开非常之原。则创始难。举大事不惜小费。一木一石吏持三尺绳其后。则远嫌难。此五六公者辅车相倚埙箎叶奏深痌瘝之虑破拘挛之见而后就此先王所以不用财贿而广施德于天下者也非有道之世乌覩此乎昔在成周代有明德以格于天西顾与宅式廓日增高山之颂曰彼徂矣岐有夷之行皇矣之雅曰柞棫斯拔▲凡□始之难若然 
　　松栢斯兑迨其盛也则有掌固司险合方形方野庐氏之官治其城郭沟池树渠设其餙器周知其山林川泽之数而达其道路通其财利除其怨恶同其好善正其封疆禁其横行径踰故其诗曰周道如砥君子所履小人所视蛮夷戎狄之属奔走王会若蜀人以文翰巴人以比翼鸟是遵何道哉炎汉之季李翕平西狭修折里郙阁杨厥营益城子午同谷堂光其小者也然且勒石垂勋比于雅颂今　天子纂大合华守在四夷是役也于以见王道平平天下为家圣▲规模阔大 
　　人有金城汤池要在此物此志耳虽雅颂所称何以加焉诚不可以无纪因仿伯都孟文二碑为记而系之诗曰蚕丛鱼鳬鳖灵杜宇非我族类而君西土帝隔阂之以固吾圉譬诸太阿其柄授楚授楚伊何维道之阻山何巍巍。刻削岩龉。石何硌硌。盘牙横牾。左右迫胁。前后枝?只木?敂。扪参历井。天可倚杵日月蔽亏反出其下其下沉沉。莫知在所。进不得援退不得伫立而熊经。足尽汗雨。魑魅方良。凿齿窫窳。大匈哨后缊廵欧行负嵎塞路莫之敢御肉林骨?比丘不可量鼓巨▲诗亦陆难 
　　灵安在。共工自苦。谁命夸蛾。畴咨神禹。相彼都卢。廑能一取。哀我人斯。登陀终古。　明明天子圣作物覩怀柔百神及白招拒黄人捧日青云干吕外薄四海无不臣者蛮夷通道獒贡西旅罔俾楚人。畏蜀如虎。亦无俾蜀。将楚是诅。二三大夫分猷分部爰集我众登庭而语万口响应子来趋父干糇不愆????田?□备举頵砡之石。受命斤斧。百转赴谷。雷霆震怒。骍刚疆□。何忧不去。般翟施巧。云梯浮柱。亦有飞梁。笮繘为捕。陵峦绝坑。接武布武。宿息井树。具为区处。无有华离。阱敜擭■〈度攵〉。卒选异物。则莫予侮。马不契需轚互用叙以同贯利我东道主沃野千里为我外府蜀道何难。难自今抒。红尘骑一。金牛丁五。怀谖导欲。曾何足数。荡荡夷庚德施斯溥八荒为室西南其户无反无侧正直是与小大由之委功軷祖噫吁嚱哉易而歌舞矢诗遂歌昭兹来许 

　　【 疏列形势燎如指掌而议论规画具见体裁】 

　　○辽辅国将军朱楚棠公神道碑 

　　利瓦伊桢 
　　公讳宪熬字伯淳辽辅国将军也　高皇帝第十五子辽简王植移国荆州是生益阳安僖王贵烰三传为康恪王宠淄四传为镇国将军致槻娶孙夫人剪桐贻绪训梓垂芳其所由来远矣孙夫人孕时梦有以佛像赠有金粟如来青莲居士前身非偶异代同符既生发际有骨如珠肤理娟秀河目公侯之相隆准　高帝之孙乳虎食牛龙驹汗血屏绮纨而佩觽韘敦礼乐而说诗书一目不忘五行并下镇国旁招耆硕妙柬哲英石首则成仁卿华容则孙兆孺山东则宋应元吴下则顾季狂处王卢季孟之间结融衡尔汝之契琢磨问学斧藻明徽漱芳润于六经咀风骚于七畧秉太乙青藜之杖。天禄先登。披长庚紫绮之裘。风流自赏。是时镇国方老公载咏兰陔用娱蔗境却宾朋之请谒。顾复不违。效婴孺之笑啼。婆娑屡舞。昏定晨省夜寐夙兴虽中郎之子舍无虚而北海之客座未满镇国弗善也公乃与客约以镇国就枕为期月明而邺葢斯飞。烛举而郢书无误。鸾笙鼍皷。声音随鸡唱俱阑。玉斚金尊。涓沥等铜仪共彻。则又叩中闺而问寝。循内则以羞珍矣。时人不察谓公好长夜之饮卒不自明也镇国病思南海豚相距数千里公以百金购舟人旦夕获之一七而愈昔闻鲜出筒中。鲤浮井上。他岐豹遁。别帐蚊飞。抑有孟笋解藤。焦?刘堇。事由天授。力匪人为。大孝直通于神明。休征允叶于图史。至今里巷之间侈为美谈焉镇国以天年终公口废蓼莪貌征苴枲支床鸡骨。柴羔之齿不形。绕树乌啼。皋鱼之泪频下。繇此朱门迹扫绿野躬耕閴三径其谁从构层楼以独处既而中丞曹公谢政里居鲜所交往间从公游斟酌养生之旨经营却老之方并门妙丽不观翻添公案淑德清贫自约未谙酒箴须今火宅生莲。庶可须弥纳芥。储安石东山之丝竹。盛季长后帐之管弦。封侯醉乡。递长诗社。阿谷珠贻神女。石城浆送莫愁。汉上题襟。花间着集。葢知空即是色。有诧而迯。是以望之若仙。无入不得。中丞俄骑箕尾公亦召赋玉楼先时夫人复梦莲座宝幢自天而下迎公西去生原有自死讵无归维是岁在龙蛇庭栖鹏鸟善人忽焉殄瘁通国为之欷歔耳公镇国家督诸弟六人首以楚棠为号诸弟从之埙箎迭奏笾豆孔偕棠棣之萼相辉田荆之干不析至于从俗浮沉与时俯仰冉雍使臣如借。刘四骂人不恨。心许徐君之剑。诺重季布之金。解晏骖而赎仆。分郈宅以收孤。栾怀符雅。情在乐施。原涉朱家。义先赈急。不可一二其详也公生嘉靖壬辰正月二十日卒万历壬午十月二十有六日春秋五十有一娶王夫人别驾王观裔孙二子长曰术垶术垶餙涂茨以丹艧缘弓冶为箕裘能不朽公者也其它子女婚嫁与墓所葬期具行状墓志中铭曰世禄之家鲜克由礼汝则帝冑汝则国士文人无行结习靡靡汝则察兄汝则孝子晚游欢伯复躭声妓佚汝以老休汝以死死生大梦托诸竺氏所不可知于汝足矣 

　　【 击玉敲金兼贯珠之累累】 

　　○晋陵玄言顾仲子之丘碑铭 

　　利瓦伊桢 
　　于戏此晋陵玄言顾仲子之丘而云杜李某为之铭仲子名起纶玄言其字仕儒林郎以子祖源贵封大理评事不称称仲子仲子别业慧山之麓其先世君牧长康明王邵元倪杨唐湛李皮陆诸闻人托迹焉山起伏连蜷若九龙而当绣领之白石坞中为黄公涧汇诸水注地傍有丘若覆敦修竹灌木辅其幽深仲子顾而乐之令吾百岁后从十君子游地下足矣无何仲子行歌大雪中堕池几死久之苏乃更名曰更生字仲长而治石室丘中凡附于棺若椁者具矣夜忽梦老人乘白鹿过而相劳也质明客贻之玉玦一宰官挟鹿行与梦合遂以名丘曰玉鹿仙丘云仲子生正德丁丑四月二十日年先矣貌光泽步趋强驶对客赋诗行酒申旦不寐以为常生而营丘树之碑且丐之铭其事颇奇不佞故备论之而复采岭南欧水部桢伯铜梁张司马肖父毘陵王文学百谷所为志若傅识于后方当嘉靖朝仲子世父荣僖公主方书得幸齐宫秘祝之文仲子时为公具草奏称旨名闻诸公卿愿内交仲子执政以为秘书待诏仲子不顾也竟领滇参军以行士以此多之滇有那建之师其都会邑昆明军兴一切螽午并起仲子摄昆明岁所日坐堂皇诸曹吏以事次第受署大者斧断小者理解岁旱被发跣而祷雨如澍滇人大悦有珰诈称诏出镇滇其徒数十百人彀弓弩持满骑而从过榜掠人白昼攫金市为之罢大将军遣材官逆而觇之珰怒刅其臂台司相顾愕眙将拒之以兵召仲子决筴仲子宽譬诸公无患是可口舌走耳即拥舆隶前珰盛气而胥之入仲子调之曰中贵故受书书堂何武也遽投刅交拜坐定问西禁事宜与大珰五六人安否珰卒不知所对面如赭仲子呫嗫耳语若来何为袖出一金牌吾奉鲍公命求黔国金耳鲍大珰握司礼篆者也仲子厉声曰金诚有之非黔国所主即求金无诏谁敢哉珰辟易执仲子手泣吾小人不可以厚诬君子遂行滇人环门如蚁无不洒然观仲子之谈笑而郄珰者居顷之以使事过里岛夷蹂躏吴越人民正营邑令王雅知仲子才举北城而属之曰是近贼巢非子无能折其冲仲子■〈扌间〉然授兵登陴更募武力鼎士潘侃夜缒而出微知贼处搴旗与所肆尸而还贼稍郄而久雨南城崩仲子为植廵功四日讫工贼不知也为长梯攻城仲子麾奴产子从间道抵冐熅火发机中死者三人具蔺石布渠答督战益力诸横海楼船别较适至贼度不可支遁去上功幕府仲子受上赏寻监州郁林下车假行守事黑眚为祟居人狂走呌呼失次仲子矢之城隍之神一夕晏然而陆川之寇作日勤部士步骑躬修比闾什伍之法而法离次者寇突入境一鼓而歼其渠率二十许人众啮指喙駾戒无犯鬰也大司农征鬰丹砂仲子奏记督府曰昔葛洪南访鲍靓靓留止罗浮实未采砂勾漏而后人踵讹袭故难未歇也不如市之辰州便督府不听兴人徒三万萧然烦费无所得仲子忧之偶浚井得砂二斤工甫罢于是仲子以贡砂行而心殊厌吏事矣因自免归仲子白晳鬒须眉而丰下大冠若箕高帻若屋衣纱縠襌衣曲裾后垂交输佩环玦带櫑具剑车骑雍容闲雅甚都也则见以为绮襦纨袴之间少鲜所更而为吏独以练习称上有大狱辄行仲子考案半言出囚辄叩头伏罪奏当精核为诸郡国冠所击搏大猾财势绝路与督学使者殷公庭争一愽士左右目摄使退仲子持愈坚殷公卒不能难驭下不钩摭微细而小物必称任其所布五事陈五政议五便滇鬰至今赖之语具集中仲子为邑诸生为太学生六试于有司以赀为郎北首燕南浮淮涉湘踰五岭西度夜郎滠海踣顿道路数万里随牒守担石之禄七载则见以为伊优取世资若鸟兽之可豢绁而服官实才二年余其致在游览两都三辅岱宗阙里匡庐九嶷彭蠡洞庭方舆所称名迹十得其半客谈天台石梁之胜不告家人拏舟而去谢鬰林年方四十橐无公家一钱而家故温厚良田千亩广舍千楹圃沼胪接背山枕流得古滥觞石置泉上激而曲引罍尊款识多三代时物几案髤漆皆狸文女手他帷幕器用不移而具风雨烟月之景花树禽鱼之美置酒召客评赏啸咏杂以弹棊格五射覆蹴踘木熙角抵之戏佳侠函光妙丽善舞自度曲倚箫和之则见以为仲子好饮酒近妇人其中未必有也而海内特达磊异之士争委贽仲子希识面乍见卑卑磬折巳而慷慨谈议自六籍诸史外天官医卜方药伎艺之书梵典道箓黄冶变化导引经伸之旨名山大川道里远近险夷方俗纤侈户口蕃耗土膏瘠所宜若数一二而别黑白所著书累百万言至老不辍笔舌足浮沉天下士而又长情有思亹亹不休春容大篇造次迫之可得也其行于世者应制玄言训藻感知昆明勾漏旧林诸集若干卷选明诗为国雅图山园为倡和集踰五十为知非历若干卷杨太史皇甫司勋称其宏富似司马子长才情似鲍明远又似孟襄阳韦苏州则见以为仲子文人内行或未醇备而浑庞朗爽不荆枳其腹先人之庐没于豪右劳心焦思数十年而复旧物为祠南林祀晋尚书右丞君叔而下割督亢田供伏腊事其兄提举公白首无虿芥六戚有疾病不讳依仲子为命里党窘者所需登来之也仲子配杨孺人有妇德母仪三子曰祖源祖河祖汉源有才名直史馆源子本与仲子同物立以为庶子而字之小同本以下诸孙十有五人仲子号九华又号啸林外史其取义大归不出丘中铭曰之生而之死之歌于斯哭于斯之死而之生之丰其碑缛其辞桑弧蓬矢四方载驰归来乎一丘若夫魂气则无不之。造化何常。海涸陵夷。一坏乎兹丘。畴累劫而无隳。有涯者生。无涯者知。不忘以待尽。后大而奉时。噫嘻 

　　【 长袖而舞多钱而贾公文兼此二善】 

　　○重修大龙兴寺碑 

　　叶向高 
　　葢闻圣人载起肇祯归五岳之城帝业克昌景福叶万灵之贶故剑投神冶上皇解佩于山灵梦绕赤蛇大佛开祥于长寿若夫丹陵瑞启三河白水嘉生九穗巍巍荡荡丕答成功郁郁葱葱独钟佳气凡以天开地辟通理于黄中虎踞龙蟠茂膺乎赤纪惟睠命而亨天心乃受图而酬神佑洪惟我　太祖高皇帝握天镜以通宝筏。回地轴而履金绳手提日月于迷方力拔乾坤于苦海诞灵纵睿苞囊函夏之光华接▲太祖如来是一非二 
　　统膺期揽结方舆之雄秀洎八弦靖谧四极和宁洞划石牛舍开白马爰从中都建大龙兴寺其地首诸夏以控天邑总环瀛而号日畿三天握钥于横襟八部画图于指掌仙台创构佛土宏开鹫华蜚翥凤之区虬钵下潜龙之境引太虚于玄键。远蒸万国之云烟。荡元气于丹楹。近簇二陵之风雨。葢功谐幽赞技殚绝羣山?耆阇藻函葢之容维极挟江山之助于乎休哉绀宇荐灵于谯亳玄房佐社于岐丰矣迨我　英宗睿皇帝辟紫极以登三弥恢骏业　孝宗敬皇帝继黄离而乘六丕鬯鸿恩睠龙象于炎昆涣綍纶于福地锦绣重披宝界云霞顿丽银庭葢念五凤七麟。会肇王基于旧迹。千秋万岁。或游魂梦于故乡。而物力方饶周泽维渥故能起雷霆于指顾回蛇蠖于腾飞芝楣桂栋。俄盈既烬之墟。龙变螺文。复见维新之象。何期胜地不常劫灰再焰祇树香沉于幻鸟率陀影散于空花四照枝残醉象搅藤萝之月三华叶烂毒蛇沈舍卫之城繇正嘉而来历八十余■〈礻冀〉则詹御史士讲曹郡守时聘李郡守骥千先后图之大殿甫成羣工未辑徒存丹艧何取藩垣又二十年而庭鞠茂草法熄残僧凡在顾瞻无不怆叹属今　皇之御宇缅先德以兴思祥遡姚墟。销支祁于洄水。礼隆原庙咨神鼎于淮濆。慎遴守土之臣肃布康岐之政时则有张郡守大孝从董兵使元学议再图之而郡丞马协别驾徐应麟蔡鸾周承绪司理赵弘道咸预经营郡丞实综其事谋佥同于羣策数更极于百年大开觉路于明幽共唱慈风于法俗笻鸠竹马。骛香阙以披华。玉纵珠缨。望鹦林而布地。繇是续往因于未断合大力于几成虹蜺通双殿以峥嵘。八龙忽涌。星日绚重廊而隐见。两鸽齐飞。鸳瓦促鱼鳞。增琼垣于下麓。鹤轩迭雁齿。敞笏室于中岩。葢将揭慧日以耀昏衢。亦复洒法云而清火宅。尔其星幢辉于羽仗鱼梵杂以嵩呼昙雯迎剑佩以凝华鬘彩结簪缨而图色跄跄阳马之曦。恍趋规地。戞戞风乌之呗。疑接中天则严威俨若朝廷悃款肃于辟士若夫庭俯乔松窗含远岫瓜剖华京之浩穰。蚪蹲汤沐之崇隆。喷薄阴阳之气。于重閟之年。而斐斐幂远。发挥川岳之精。于方通之候。而山?双山?双盈襟。则峰标欲界之仙都。天挺明神之窟宅。又若仰斗电之重华。拾天花于玉雨。挹紫云之异彩。竞界线于金铺赤字第一山入微尘而不灭瑶文无尽藏销劫石以靡穷又若瞻故里于新丰。恭承桑梓。俨翠华于初地。凄动松楸。阅　先帝之经营。忆创守维艰之会。缅仁王之启翼。追天人相与之符则投戈而栖意慈林　高祖所为寓神武于不杀也抚遗而游心丰芑　列圣所为寄无念于昭兹也呜呼庆钟长发则继明袭嘉而两卜之传□□神▲□起 
　　应远期则重熙累洽而百神之护弥周葢先天启钥默契玄扃后圣函灵阴符帝脉此诸君子所为临彼岸以褰裳悲化城而反袂报初祯于功德昭申命于圣神也繇斯以谭祝厘之典尚属具文。饬蛊之思犹然末事。岂与天掇屠耆之金。供伊兰之馔。恣鹿?王尾之逸风。披虎溪之胜韵同乎哉。至于玅度羣品尽出幽厄万感咸通一思必应则真如能事姑不论焉役举于万历三十八年岁在上章阉茂肇维初夏落以杪秋乃作铭曰 
　　干函万钥坤轴九维灵氛葱莞嘉祉葳蕤崇因効法上圣膺期日悬大觉天度群迷鳌柱斯标龙宫俶奠如鹫于山?耆如鹿于苑花雨环缨。彤云拂槛。日月法灯。风雷鱼梵。为我摩尼。斗极皇皇。为我祗园。楚甸章章。忍亦弗界。福亦弗堂。三吴维左。荆汝其阳。江流漫漫淮流溭溭孤山巉巉凤山翼翼是名渌池是名方石度亦非航卓亦非锡莲花窦墨。贝叶龙文。天与如大。佛与如尊。蒸蒸法力消我劫棼彤彤法宇食我德芬列圣有作爰清毁宅我　皇穆清默轸人厄二三力臣式我顜画奉宣睿谟还我赫赫神谋于新　讵曰力饶而酬国祯讵曰伟观而重国根以归帝力以洽帝心智炬不然。慈云不饰。其然非空。其饰非色。群力则共群心则式神武圣慈乃见天则 

　　【 镂心芥子之中织词贝叶之上纯是天工非关人巧】 

　　◆墓志铭一 

　　故封都水司主事豫轩翁墓志铭 
　　兵部武选员外郎赠太常少卿谥忠愍杨公继盛墓志铭 
　　明故奉训大夫代州知州边公合葬志铭 
　　梅山先生墓志铭 
　　封宜人亡妻左氏墓志铭 
　　封征仕郎中书舍人何公合葬墓志 

　　○故封都水司主事豫轩翁墓志铭 

　　罗玘 
　　封都水主事八十三翁号豫轩姓都氏讳印字维明姑苏阊门□濠人苏以地最天下以阊门阊门以南濠南濠以都尉诸氏都犹以节槩传　高庙初文信至能当妇翁殊死时代之生彦容作月楼濠上显名当时得尉氏妻之人谓连绵呼兆当有奇胤翁生异质天成目数行俱下十二三能赋诗鼓琴日陪诸老宿杖屦为适长遂酣饫超越大异度非支离陆沉莫救败然苦苏故吴会易声张曰吾以浅示之乃挟易诗礼三经从乡业举子者游幸一不利即诿曰难如是弃去去就里塾集群蒙训声律高门大姓争招致悔曰是谓畏影而逃日中可乎又谢去以医浮湛闾里或少露芒颖巳病如掇萌然旬日喧腾神之诡曰古方偶中耳阴自掷饵剂手掉詈曰乃几败吾事遇为道士说者过境喜乃便旋与周游讲说服食封炁支吾岁年至子穆登进士官都水貤封乞南得武库便养欣然来就曰吾今脱苏吾知免矣居二年以正德三年六月十八日卒配姚氏继朱氏俱赠安人穆穗▲踪迹甚奇视学苏者何如 
　　其子元翁次翁其孙祖龄其曾孙女二人谷源茹喆其壻卒之日穆当考先入　阙也穆归诹十二月扶葬县荐福山泣谓玘曰子知吾翁吾翁须子铭于乎玘忍辞知翁哉昔频道吴下人言翁居室极□窔邻并婚媾无一饭过途乞贷泉布尔日涌出至落莫不悔穆既用世差变易终以咈教愠之其泓涵□□□窒牢密及间为籕隶罨画暨诸小艺臻妍逞妙葢渗溜□□有不能尽秘者若占乩前知则又自负神数也是夏五月戊午晨兴卦之遇损之睽占曰立土颓渊三年暵其田二女号辕鬼车其前赤舌下然厥载用颠掷地呼穗曰吾其巳矣乎其速以吾木来六月大暑灼地不可耐得寝疾昏弗辨物药食咽入懵然巳卯日中忽作坐无苦也呼蜜孙以蜜进呼茗孙以茗进咽之如是不火食者七日甲申仆自苏来入报木至遂呼具盘盘具入浴浴毕喜曰快哉吾其蝉蜕巳目遂瞑岂道家者所谓蝉壳解者与所著三余赘笔卫生家宝存于家铭曰 
　　彼有风襮。其忧忧藏。此有潜伏。其忧忧章。亦各其志。君子考成。卒谓藏之者藏。 

　　【 超轶不群】 

　　○兵部武选员外郎赠太常少卿谥忠愍杨公继盛墓志铭 

　　徐阶 
　　公讳继盛字仲芳别号椒山忠愍者谥也　国朝之制。非大臣不得与于易名。公位下乃得谥者。今　皇帝御极。遡观化源。谓公死谏节甚伟。宜尊显以励士大夫。故奉　遗诏赠公太常寺少卿。荫子应尾为国子生而　特赐今谥。其义则取诸危身奉上。在国逢难云。初公举嘉靖丁未进士授南京吏部验封主事师事大司马苑雒韩公尽通其天文地理太乙壬奇▲起有体度 
　　兵阵之学名声重一时辛亥迁兵部车驾员外郎当是时大将军仇鸾骄然心惮虏欲利啖之以缓兵请与虏为马市有成议矣公上疏黜其不可者十辩其说之谬者五鸾因诋公挠边计惑众心　诏锦衣卫逮公置讯狱具贬狄道典史踰年擢知诸城寻迁南京户部主事又迁刑部员外郎调兵部之武选尝独居深念至夜分配张安人问其故公曰吾受　上恩思有以报耳安人曰严相国方用事此岂君直言时耶公不应而心自计欲报恩其道莫如去奸人使不复□为危言正色者有矣。未有慷慨激烈。赴再死而不顾者也。公始忤仇鸾。偶不死。奔走绝塞间。稍稍征用去讯系时无几痛苦之状宜犹在心目张安人所以语公与古牛衣之说亦何以异而公不惧不惑。卒直谏以殒其生此其视唐子方诸人且犹过之矧世碌碌者耶公死之岁刑部郎今藩参王君世贞为求救于嵩所厚嵩曰行卜之其子世蕃不可而其党鄢懋卿等亦相与争曰不杀某所谓养虎自贻患也故公竟死公死而地为震者累年其后给事中今中丞▲□ 
　　吴君时来刑部主事今中丞张君翀太仆卿董君传策相继论嵩嵩又将杀之奏上地忽震　先皇帝悟而止由此观之精诚之至天地且为之动矣嵩业巳仇公等。其必欲杀公不足怪彼党嵩者独何心哉夫其导嵩以杀公。恐遗患也。然公死七年。　先皇帝用御史今中丞邹君应龙言。罢嵩政逮世蕃。谪戍岭南。又二年御史今中丞林君润发世蕃逆状。　诏弃市。籍其家则夫所谓患者果可以计免否耶公死时应尾尚幼藩参君与其友吴君国伦徐君中行宗君臣倡诸缙绅经纪其后事兵部主事今中丞王君遴归公丧且以女婚其次子由是诸君者相继获罪而藩参家祸尤酷今十有二年公既受　恩恤于朝又以御史郝君杰请建祠保定赐额曰精忠诸君亦次第登用。而嵩之党。则尽巳斥逐。呜呼后之欲为君子小人者可以鉴矣公先世小兴州人洪武中有讳伯源者奉　诏从容城传四世至青青生赠兵部署员外郎富是为公考公生以正德丙子五月十七日年仅四十子二长即应尾次曰应箕皆张安人出昔岁甲辰公领乡荐卒业国学予时为祭酒奇公文因日进公为讲说经义与所以立身事君者公亦不鄙而听之故予与公相知深公死予悲之倍于众数谋于中丞王君视诸孤而日跂望于　恩恤之及去年幸闻末议然后所以悲君者获少纾万一焉　月　日应尾改葬公某山之原奉藩参君状来征铭予义不得辞也为摭公大节俾归而纳诸墓中若公居家之行狄道之政详具公所谓年谱及藩参君状铭曰万物禀气以为命。公生其中得厥正。位卑身仆益自奋。君恩必报以死殉。人心为愤地为震。岁星一终天乃定。羣奸澌灭　主明圣。易名建祠锡赠荫。　制词前后相辉映。嗟公一死重孰并。我铭揭之为世镜。 

　　【 鸿文卓笔可以慰忠魂于地下】 

　　○明故奉训大夫代州知州边公合葬志铭 

　　李梦阳 
　　奉训大夫代州知州边公既卒之四年是为正德甲戌而其子贡复按察副使提学于河南而奉其母董孺人者来居无何董孺人卒于是边子仰天大恸绝而苏曰吁天天乃使母不见贡举子邪巳而曰天天使章上而弗予遏也而母胡死于客所巳而边子果举一子而愤母之不及其子见也则益复大恸绝而苏曰吁天天乃独不使母百日延邪乃又靡使贡子举而及母存于是抱其子告之母名边羽云边子奉其母丧还将合之奉训公墓而诣李子再拜请曰于乎微子孰志微子孰铭于是李子再拜而受之曰于乎无边氏人其谓予文谀文曰边氏者故淮阴人也曰朝用者元末避乱走历城而赘历城王家称王朝用朝用生王一城一城生王文质文质有二子长曰安次曰宁宁生而异稍长扬言曰我边氏也呼我边宁曰大边氏必我后其官果至应天府治中乃治中罔金蓄书也辄倍金获之久之书万起万卷楼谓人曰吾子孙必有以文兴者治中生边节边节者奉训公也字时中号介庵奉训公生而更异英特即六七岁时见者业识其非常儿云董杰者历城豪也故善治中及见治中郎异则益敬治中思与婚一日治中大治酒会有董公边郎立偶傍董公董公抱之起坐膝上曰呼我舅边郎应声曰舅我呼汝甥边郎应声曰甥如是者三董公顾治中大笑满堂皆笑于是客尽起觞两公贺而交其襟割之盟两公复笑客各复笑醉乃罢散去奉训公年二十董公女归会治中亡厥金求焉治中母万太君者叱止之曰新妇贤不愈获金乎于是名新妇金而明年奉训公为学官子弟为学官子弟人谓必立取第顾久不第第也乃会试又不第于是可立第者久不第或竟不第也必曰边时中边时中云边公坎坷者复二十年始有代州之命而州故称多豪家罔时役公至州则偏召其长老而集之廷语之曰若民也奈何弗役于是布诚申约陈说分义言意恳怛诸长老无不感动泣下者自是无敢弗役公检狱簿囚伙以问吏吏曰此逋租者尔▲□笔处澹姿横逸 
　　曰胡不稍宽之吏曰脱则挈家亡矣边公慨然叹曰呼未孚而责之暴未期而逆其亡兹岂父母之道哉于是与囚期而释之使归巳而囚果如期至如是者三年代州大治会中官瑾用事天下以赂行公执古独不以赂行而忤中谒者巳又与御史者拗也坐是免官归人有咎公执者闻之董孺人董孺人大惊而密解边公曰斯时何时渠谓归不官若耶于是日治具佐边公与乡人醉游客至则瞿瞿手是办具然尚惴惴惧不当边意而边亦每加礼于孺人呼曰孺人孺人而其子贡则泣涕告我曰孺人事万太君敬如其夫事王宜人如事万太君王宜人者治中妻也兹亦其天性云贡又曰孺人俭稔不理于绮华往受封也有命服矣拜封不复服有时贡请服孺人笑曰孺人卑阶耳俟汝大封我则服之此虽其细小然巨者可推矣边公卒之年为正德辛未六月乙未距其生景泰庚午四月己卯得年六十二孺人卒于正德丁丑闰十二月壬申距其生景泰癸酉正月乙亥得年六十五初治中以子孤也取王宜人弟之子城子之孺人即弟城犹弟也城有妇孺人即又娣城妇犹娣也治中殁也城求去城有私畜孺人知之竟不发亦不以语边公后孺人病且死会城妇自历城来匍匐于终事孺人生二男子长贡也始官博士孺人封贡为给事终其父母历城太常丞其父母在代州荆州府父卒历城次曰赋夭无子一女子曰刘嫁而寡寻亦夭贡取柴氏继胡氏妾冯氏生羽者赋取赵氏边子谓李子曰贡以母卒之明年月日合母于奉训公墓墓在祖墓之次祖墓在历城东二里地曰莲渠墓皆枕离而趾坎铭曰 
　　谓天无知治中肇之允兹蹈兹谓天有知代州则厔华陨辉沕怀贞遽毕故材有众陨苞贵时达硕果之延褀至如掇孺人乃梦垂榴圞如生我所觎殁匪罔愉厥园有杨修阡实良五世爰利二魂妥是 

　　【 纪事之文以疏落为第一北地独擅其胜】 

　　○梅山先生墓志铭 

　　李梦阳 
　　嘉靖元年九月十五日梅山先生卒于汴邸李子闻之绕楹彷徨行曰前予造梅山。犹见之。谓病愈且起。今死邪昨之暮。其族子演仓皇来泣言买棺。事予犹疑之。乃今死邪于是趣驾往吊焉。门有悬纸。繐帷在堂。演也擗踊号于棺侧。李子返也。食弗甘。寝弗安也数日焉时自念曰梅山梅山梅山姓鲍氏名弼字以忠歙县人也年二十余与其兄鲍雄氏商于汴李氏识焉商二十年余矣无何数年不来李子问演鲍七奚不来也演曰父母兄三丧。曰丧举矣奚不来也曰七叔父四十四岁始有子。而侄也一耳。以是大系乎身家巳又问鲍七何为演曰理生饬行。训幼睦族。玩编修艺。课田省植。八者焉巳。其久也内孚而外化之是故乡人质平剖疑决谋丐益者必之焉故效良则芳标美规懿者必曰鲍梅山鲍梅山云正德十六年秋梅山子来李子见其体腴厚喜握其手曰梅山肥邪梅山笑曰吾能医曰更奚能曰能形家者流曰更奚能曰能诗李子乃大诧喜拳其背曰汝吴下阿蒙▲□眉欲□ 
　　耶别数年而能诗能医能形家者流李子有贵客邀梅山客故豪酒梅山亦豪酒深觞细杯。穷日落月。梅山醉。每据床放歌厥声悠扬而激烈巳大笑觞客。客亦大笑和歌醉欢李子则又拳其背曰久别汝汝能酒又善歌邪客初轻梅山。于是则大器重之。相结内明日造梅山邸款焉。汴人有贵客欲其欢于是多邀梅山梅山遂坐豪酒病损脾今年夏患疟李子往候之梅山起床坐曰弼疟幸愈第痰多耳然业处分诸件令演办酒食俟其起觞客别而还歙也先是梅山作忆子诗曰吾儿屈指一载别。他乡回首长相思。在抱两周知数日。携行三岁随歌诗。筵前与谁论宾主。膝上为我开须眉。情偏忆汝老更苦。中夜难禁回梦时。李子因说曰君病无苦念家梅山曰诺诺不数日而君葢棺矣嗟梅山梅山梅山又尝作灯花诗秋灯何太喜。一焰发三葩拟报明朝信应先此夜花重重辉绛玉。朵朵艳丹霞。爱尔真忘寐。闻蛩忽忆家。李子曰君诗佳顿如此梅山曰吾往与孙太白觞于吴门江上酣歌弄月冥心顿会孙时有绵疾吾医之立愈谚曰卢医不自医诚自医之黄岐鹊佗至今存可也嗟梅山梅山梅山叔牙后也其居歙也号棠樾鲍氏赵宋时有遇贼而父子争死者于是所居里号慈孝里云梅山父鲍珍也珍父文方文方父思齐珍号清逸高尚人也娶王氏生二子次者梅山梅山娶江氏生一男子二女子男曰若渭今六岁矣梅山生成化甲午某月日踰今嘉靖壬午得年四十九而其榇还也演实匍匐苦心以之还厥情犹子也以某年月日葬某山之兆铭曰 
　　崎□■〈山旋〉巇人谓非险渊洄澒洞犹谓之浅坦彼周行彼复而迷桃李何言下自成蹊鲍子胡不汝悲胡不汝思 

　　【 凄怆流连如柳线春风过者攀条而不忍别】 

　　○封宜人亡妻左氏墓志铭 

　　李梦阳 
　　左氏者李梦阳妻也左氏葢永新人曰仁宏者生泰州知州辅辅生宗人府仪宾梦麟而仪宾婚广武郡君成化乙未十月己丑生左氏于汴邸郡君者镇平恭靖王孙周定王第八子也左氏生十六年归李氏李氏者陕以西人也李子父曰奉直君奉直君为封丘温和王教授居汴而挈其子梦阳来初李子妁婚妁咸不之婚也曰教授微而贫及妁左氏仪宾则顾独喜入白其母并郡君氏母郡君乃亦咸不之婚也曰夫非李教授儿耶微而贫仪宾曰李氏子才竟婚李氏是时李子生十有九年矣明年为弘治辛亥左氏生子枝云踰年壬子李子举陕西乡试第一癸丑登进士第左氏从李子京师会姑舅连丧李子西于是从而西戊午李子拜户部主事居京师左氏复从京师巳从通州己未　孝宗皇帝上　圣慈仁寿太皇太后尊号封左氏安人给　敕命壬戌李子榷舟河西务左氏从河西务明年李子饷军西夏挈左氏还过汴是时仪宾母仪宾亡矣独郡君而左氏翟冠翠翘扬帔曳裾见焉其行于于也晳而颀瑱而流珠郡君喜巳而泣顾谓侍人曰向谓李生微而贫乃今若此矣因道仪宾语云云愈益泣而恸乙丑李子进户部员外郎会今　皇帝上　两宫尊号左氏进封宜人给　诰命两命咸美辞云明年丙寅为正德元年李子进郎中是年冬尚书洪洞韩公率百官弹宦官刘瑾等瑾以弹事出李手明年正月蓦逐李子夺其官于是左氏从李子还而潜大梁墟中己巳左氏儿有妇矣庚午瑾诛明年李子起江西按察司副使提学是年左氏有孙矣壬申李子迎左氏于江西左氏泝河行值椿舟破仅免入江过马当帆脚打僮人落江没及湖口风逆困崖下洄涡中舟突崖石时时向于是左氏怖欲死计系之登石免甲戌李子以与江御史构从理官于上饶而徙左氏星子会讹言贼过星子于是左氏自徙于浔阳是年李子官复罢道浔阳就左氏泝江入汉至于襄阳将居焉会秋积雨大水堤几溃左氏曰子不心大梁非患水耶夫襄汴奚殊矣且苏门箕颖之间可尽谓非丘壑地哉李子 
　　悟于是挈左氏归而左氏病踰年骨立死死之日正德丙子五月丁未年四十二矣翌日牲奠左死烹牲肠肠自团织文理阴阳状若流苏垂绥夹耳提襻在上李子观之哭愈恸曰呜呼神哉于是赋结肠之篇李子哭语人曰妻亡而予然后知吾妻也人曰何也李子曰往予学若官不问家事今事不问不举矣留宾酒食称宾至今不至矣即至弗称矣往予不见器处用之具今器弃掷弗收矣然又善碎损往酰酱盐豉弗乏也今不继旧矣鸡鸭羊豕时食今食弗时瘦▲语语惨痛如泣如诉 
　　矣妻在内无嘻嘻门予出即夜弗扃也门今扃内嘻嘻矣予往不识衣垢今不命之澣不澣矣缝剪描刺妻不假手不袭巧咸足师今无足师者矣然又假手人往予有古今之忾难友言而言之妻今入而无与言者故曰妻亡而予然后知吾妻也李子买大阳之山嘉靖某年月日葬左氏山下杉棺栢椁负坎抱离四山三水是山也钧州北三十里里曰东张南称杷里右嵩前颍左连具茨李子曰呜呼匪志曷彰匪铭曷藏志防虞铭永处矧吾妻矧又吾知吾妻于是志之而复铭之而刻之石铭曰 
　　坎而宫汝藏汝风亦既考终汝曰咈约而修伸妍而短屈惟屈与伸由人匪人绎而思之我心如焚乃竟汝分生虽汝分殁汝共坟万祀千秋孰短孰修汝乐斯丘 

　　【 寻常寄寓点次悉韵写至触目凄凉处虽非儿女情深能不魂伤魄动】 

　　○封征仕郎中书舍人何公合葬墓志 

　　李梦阳 
　　信阳何景明为中书舍人无何即致什归归逾年丧其父巳又丧母将葬伻来乞铭予拔涕曰余始与景明友葢日想见其父母乃今不及见矣志曰封征仕郎中书舍人何公者信阳州人也讳信字文实其先居罗田曾祖太山始徙信阳　高皇帝过信阳树二旗令曰为我军立红旗下。为民白旗下于是太山即立白旗下太山生海海生鉴阴阳典术鉴生何公何公少使气。大言任谋然数困鲜成事人不之奇也有卢翁者识之女以女语人曰吾甥三十当有闻是后有异人产其家公三十果辟为布政司承差见诸承差者污贱无藉也又率务裘马相高何公耻之独潜饬行捡诵书久之颇自表见而布政使吴节因窃怪之特使董大役事出其金公则立办顾又入其羡金请振贷所全活以万数吴公乃大喜以为贤引置心腹成化末关中大饥　诏发漕粟万石至卫口由河南发卒挽抵关当是时河南独南阳汝宁熟于是河南乃即发南阳汝宁卒万人将行何公闻之恚曰今关中米石不过直金一耳今奈何若是矣乃入言于吴公曰公诚权出帑金万使入关籴可遂得万石乃因令二郡曰能人出金一即罢若役仍给粟人一石二郡人知役且十倍费必踊跃人愿出金一而不肯受粟是公一举活关中之民弭二郡嗷嗷之口而省粟万石矣吴公曰善卒用其计何公于是有名河南然顾豪亢自负太监汪直至河南河南都御史以下震慑皆匍匐行上谒会直左右俾都御史札属括名▲具见□□ 
　　马都御史业巳诺然手战不能执笔汗簌簌下何公在旁曰都御史大臣不当烦吏事乃夺笔代都御史札其无严贵幸如此。其后为会宁渭源二驿丞又有抗监贡狮番武官及禽巨猾李氏事今皆不详第详其著者焉何公为人大段厉义气。不欲龊龊与世浮沉。或见尊官大人。有弗洁也。则退而唾骂之。而汪直过时按察使陈选见直独长揖不拜何公终身叹慕之曰陈按察真男子也何公故病足往在渭源病足会御史行县至县簿尉以下皆徒走奉舆马行辄数▲有执持且有体裁 
　　十里何公于是仰天窃叹曰嗟乎可以去矣遂即弃官归然贫无马骑有人资之车一乘马一匹乃始归而舍城西溪上即又日歌吟力田诵书郡人即无小人咸望风起敬公称先生不曰何驿丞也乃后何公以子景明封官乃何公不欲称其官称曰梅溪居士郡人即又称梅溪居士云先娶卢氏即前卢翁女卢翁有异术尝以策于石将军有功巳弃之亡归故不及于难继娶李氏其父山东人也寓罗山卢家故与卢翁往来善卢翁因窃知李氏女贤及卢氏死乃力主李氏女继卢氏曰产异人者此女也乃后二氏皆封孺人云卢氏生景韶累官东昌府通判卒景旸举人而李氏生景晖景明又生女适孟洋今为行人何公生某年月日卒某年月日年若干岁卢氏生某年月日卒某年月日年若干岁李氏与何公生同岁卒同月以某年月日合葬西山之麓 

　　【 摹其高姿阔视处不减周仆射精神足隐数人】 

　　明文霱卷之十四 

　　●明文霱卷之十五 

　　武林刘士鏻羽石父评选 

　　墓志铭二 
　　墓表 
　　墓揭 
　　行实 
　　述 

　　◆墓志铭二 

　　直隶赵州知州前工部都水司郎中李公墓志铭 
　　李解元墓铭 
　　都察院右佥都御史泽山张公墓志铭 
　　高君墓志铭 
　　明汪次公暨吴孺人合葬墓志铭 
　　明孟宜人墓志铭 
　　锦衣卫经历赠奉议大夫光禄寺少卿青霞沈公墓志铭 
　　少溪袁公墓志铭 
　　明茂才私谥文穆魏长公太易墓志铭 

　　○直隶赵州知州前工部都水司郎中李公墓志铭 

　　赵贞吉 
　　李君讳方至字如川家富顺县鳌溪之曲遂自号小鳌子上世有曰李溥德者自湖广公安县来迁子志聪孙继宗皆以曾孙本贵赠通议大夫礼部侍郎本之子文昌以荫补郡照磨而文昌之子讳凤登进士第为御史升陕西副使凤生君君生翰林修撰长春于是溥德下八叶皆簪绂而李氏大于富顺矣本官终资善大夫南礼部尚书事载县志宪副在台中久与考察庶官有声称人忌之不得为省寺随例出补补副使未久思释去君于时待试南宫矣事宪副与严孺人甚适其意慕白沙之学无从问之游太学知湛先生陈氏之巨子遂师事焉久若有得也一日跪请于宪副公曰儿欲卒业此学请罢去举业以成专一宪副公誓之曰吾不见汝进士目不瞑也毋再妄语君乃待试如初君与吾弟仲通同举相与讲学甚浃偕计必同予在史馆至必主予君美眉目髯须英秀望知为出群人也仲通尝谓予曰我与李君同行事巨细必经君手予忘为旅也然终数千里路未见其叱一仆终日谈笑讽咏意闲旷而事无不集观其才度任重之器也最后偕计乃庚戌岁正月与仲通宿天坛院中予访问之雪夜月晖酣酒高歌忽谓予曰今制二甲进士不得为科道岂文使然欤郎署官不得论劾岂才使然欤君为国史何不奏改其不便予戏谓之曰子今年试进士请卑之勿高论即得入▲君为国史必请罢此 
　　三等行取台谏风闻言事快其意亦甚易易乌用改制为哉共抚掌大笑二月果中选入三甲闻严孺人计去免丧授工部主事主事修京师外城躬版筑率军卒以勤闻榷杭税值岛倭乱商不至君计招绥完官课以廉闻事竣省亲曲事其志以孝闻于是擢本司郎中荐加从三品俸奉　敕理漕事驻高邮是岁海汛夷舸甚巨且伙环邮城肆掠不去旦夕城欲破君登陴誓士以死守矢石薄城上公■〈立乞〉立勿动夜购死士咍说夷长潜听撤近城民舍贼不得上气沮渐解去是役也淮海之间称忠勇矣夫君自和鲜哺饴割亲爱而来一敌临则弃身而不顾何其壮哉传曰战阵无勇非孝也。此君之所以为孝也乎。当是时吏部知李郎中之才也科道知李郎中任也缙绅游谈知李郎中奇也俄而大工起以李郎中为江浙徽三省采办使用其才其任其奇耳郎中曰郡县畴昔轻部官令不新其耳目恐未易驱策乃劾论采木官最怠玩者　天子方倚郎中得巨木见奏喜其能逮捕怠者笞治于是江淮大木凑然至矣君抗疏之力也▲□上起下 
　　然而吏部遂薄君以为露巳长矣科道遂怒君以为夺巳权矣缙绅游谈间亦有惑于浮讥以君为巳甚矣此何谓哉君事竣复　命而南论章至　上不直之君亦上章辨焉畧曰臣采木之使也臣所劾采木之有司也使臣不得木罪当死。有司采木怠。使臣职当劾。与科道何与。而谓夺其权乎。夫使臣劾一慢令有司　天子怒而逮治之威震山徼大木以集此天子鼓舞一世之权也科道官以为夺巳之权其权安在谁夺之乎臣闻人臣先国家之急而后其私交▲应上 
　　若臣之苦心勉从王事秪图集事不恤人怨宜为体国奉公者怜惜而培护之彼辈顾谓可杀可恶不逐之不巳也则其心事之凉于　主上而薄于公家亦可睹矣臣请自劾罢归田亩以息诸臣之怒而避其锋惟　陛下怜而赐许之　上慰留之于是郎署生气以为李君烈丈夫哉然吏部不喜也故久不调乃以外艰归数月以郎中为赵州知州云夫郎中称任使。　九重所知名也。顾八年倚署而不迁。偶为科道所怒。则一麾出守而恐后。非臣义之大舛也哉。论世▲又收又起 
　　者恬不知怪。斯三纲九法。无与任之者耳。君赴知州事越八月闻妻朱宜人卒于家遂自免罢归凿舍后洞居以习静君体肥误为洞湿伤遂病久益痿忽辞药叹曰本无有生乌用惜死吾病必不起急呼儿春来与之诀长春时读书中秘　上以予与殷尚书教之共目其西归浃旬而君卒己巳年闰六月望日寿六十一岁明年予亦谢事春尚在哀中春以书奉甘宪副状至曰先子墓门石待吾师之文吾师知先子之深状未备者幸收录之噫状备矣予识其大者耳状称公性度潇洒器宇凝静鳞甲中敛锋棱外削葆植祗检初终罔贰孝豫中宪则五十而慕忠祗　简书则百折不回展修公安之冢水木敦也收恤从祖之孤蒸尝缉也群四乳之晜而齐体之无我嫡也较六均之宅而损益之无我饶也又能婣睦族尚??推解靡遑交游待以举火者无筭其自奉则不厌藜?禾自大?居常葛巾野服惟　新皇建储恩阶朝列大夫仅一再曳金绯随笥之曰无炫山人装也噫君以孝静称。此孝静之称。所优为也。又称公治赵州曰赵当畿辅孔道嵬琐繁剧万之他郡公风剖讼狱水决簿书雷厉豪黠电掣奸慝老吏畏慑失俛仰民欣欣有古良称邻壤质成者争戴为青天矣郡有大石桥蘗税岁计千余缗往充私橐弗丽守藏也公曰叵哉今民苦诛求狱国驿置外更滋以里甲供亿不赀奈何弗捐以蘗抵乎乃檄当涂着为令日惟需郡井汲虽朿薪掬蔬必俸易纳匦以进官庖冲泊如田家居噫君以才廉称。此才廉之及。所优为也。嗟嗟以予论君才情志意使充其量则贾太傅范希文之流亚哉惜君时命不逢未能极其恢廓耳夫春也甚文有大志其终能酬其先人无惰之业乎春有弟属春与其妹一人嫁甘维梁皆同生母王氏也王母乃朱宜人择聘事鳌公以延其嗣宜人生一女耳嫁杜渐宜人极慈爱长春长春不知为王出鳌公重之故闻宜人没而罢其官兹同宂云铭曰鳌山青青鳌水平中有烈士千年坟呜呼南堙之气不灭名谁其引之在后昆 

　　【 玩其开阖起伏龈龈然井井然是大有间架文字】 

　　○李解元墓铭 【 名东儒云南剑川州人】 

　　杨慎 
　　呜呼李氏子吾眼中望士。昔也髫苍颖发驹齿千里宵肄八行下朝书罄百纸一日起荒徼两都齐英轨糟粕漉醇醪。菁华汰粃滓深湛汲古绠坚利劘往垒名者造物忌林风摧秀蘤鸿蜚垂其翼狼跋以疐尾兴山俄止篑。学海涓流汜。旅次溘朝露永诀期溓水颜回败丛兰。冉耕歌芣苡。司命钧播物。歼良兹何理。阖胡视其■〈穴上良下〉赍志竟巳矣刻诔慰营魄呜呼李氏子 

　　【 鹦鹉腊孔雀脯】 

　　○都察院右佥都御史泽山张公墓志铭 

　　茅坤 
　　佥都御史泽山张公病且革执予手而曰君为我书其墓呜呼若公者世之强干之才也天假之以年而迟之禄位以究其志庶几乎古之所谓戮力王室纲纪四方者而今且没而公之业止是耶公名濂字子清甫弱冠举浙江乡试第一巳而与予同登进士授刑部陕西司主事以能闻因推择为吏部当是时诸为吏部者所当进且绌天下之贤不肖之权归于执政者十之九而听吏部所自得为者十之一诸郎署不得不共为渰淟??阿涊以相浮湛间有守其职以抗者辄坐罪去而公之入吏部也既以能显声郎署闲执政者业巳器重之又适两执政者互相构其一败去公数画策关说执政者指故所嫉而欲击去之其人不肖也公听之矣贤也即前说之曰某故所忤门下者然颇窃时誉孰若姑置之而以显君侯之能容乎或指故所私而欲显擢之其人贤也公亦听之矣不肖也即又前说之曰某之骫法毁职也如此其所获▲如其面陈 
　　罪门下者甚矣而君侯复私之毋乃甚其忌而分故执政之谤且讪乎执政者往往颐解唯公指画间有不得即入以告于太宰出以私讽执政所故帷侍而亲信者故公独能反其权于吏部者十之九而姑以听执政者十之一公又力以抑奔竞振淹滞为职其按资未及而或援之者力虽才智亦摈之矣其按资巳踰而剌不及门者虽孤远亦亟之矣一要员缺众或私指曰某有力当不次补之矣巳而公所补者某葢蹇谔之士无他援者也一冗员缺众或私指曰某▲文亦有挽强之力 
　　员缺按故事当补某辈矣巳而公所补者某葢众所谓有力者也故公之典铨曹举贤任能进则以才获信于执政而退则不拂天下士大夫之望公亦数自喜后先郎署间而能以直举职者数十年以来一人而巳巳而公以能擢通政提督誊黄然公亦以能为世所构向所忤执政而进退之者人日以众怨日以深其所从中而巧击之者日以力会虏入寇公以守都城有声遂出公为佥都御史提督畿南北诸郡屯田事矣葢以使能为名而寔远之也未几公坐讪左迁公不就即拂衣归归则买山列亭榭种名花异卉又别穿池种五采玳瑁粉黛之鱼仰而啸俯而临流以自适多买名姬以恣歌舞当其秋深而蟋蟀时鸣也槛蟋蟀之善鬪者共诸名姬分席而博博而负者则携金冶樽罍上下山池间露零星稀未歇也士大夫或以规公公不顾呜呼古之贤智之士固有溺于酒。溺于奕。溺于丹砂冶化。至死不解。然要之彼或中有所负以自沉酣淋漓于其中。而世莫之识。故曰溺也者匿也。韩昌黎之所谓有托而迯焉者也。若公者无乃以才适当世。位不究忠。而遂以声伎踯躅自溺而终其身者欤。呜呼君子之得志而声施也则龙跃否则蠖屈而巳此其所以以道御命而进亦可退亦可也贾生迁长沙而为之赋鹏而亡昔人犹悲其志而惜其量也予于公能无仰天而欷歔流涕也乎按状公之先世家于汴宋高宗时扈跸入浙遂占籍仁和张氏族谱自仁和始十几传而为鹏鹏生绶绶生某号爱山即公父也鹏以来以赀甲郡中又能手诗书以教诸子孙而族以科第显者后先相望焉及公为吏部验封司主事赠父爱山公如其官母吴氏妻某氏并赠安人巳而爱山公加赠为稽勋司员外郎而两安人亦并晋为宜人宜人子男四曰某某女四适某某公之同祖兄按察使瀚弟武库郎中洽并以材行闻于世予故与公之兄弟为绾带交而公尤深方公之为吏部也尚书唐公龙亦谬以予能由仪制□□司勋公瞿然喜颇期两人功名相推挽巳而尚书坐事免予亦外徙而中或有并撼公者公笑曰吾不及与之同其进当亦与之同其退可也公之慷慨倜傥之气类若此呜呼予安得不哭公之恸而为之题其墓以复于公也乎公之没为辛酉七月二十五日享年五十明年某月日葬于某祖阡之原其铭曰公之始孕母辙异征梦日堕怀中夜有声占者布策兆曰腹鸣天或锡祉爰及后兴惟公之生山?岐嶷非常童龆掞赋蔚乎云翔年甫弱冠首举于乡文章之名遂倾四方巳而射策羽仪天池授官西署声擅一时谳狱诸疏公手勒之题名汉柱光溢庶司及改诠曹明扬攸职举淹振滞抑谗屏墨孤矫之士不以遗佚肘腋政府虽显亦击当是之时公为能臣誉望四驰媢亦及身会虏入犯燧属　帝闼挍士征兵杂沓鱼鳞公以纳言徙为右丞　天子玺书督屯幽恒名曰使能细柳列营籍之外补妬口朋兴公既左迁解组拂衣翱翔竢时公卿可跻岂公之抗一折不支黄鹄高翔矫矰靡使免官来归卧于中丘托盟范蠡比迹留侯睥睨一世耻屈贵游买山种花穿池引流名歌选赵艳舞征齐槛虫而鬪负者携罍枕星席月鸣葭扬丝客或劝仕羞以文□病既弥留执手引诀公掀予髯笑而不答左右若遗仅托书碣书之何以天地一噱 

　　【 写其诠曹时一段调停苦心笔舌互用通体亦杰爽无龌龊容】 

　　○高君墓志铭 

　　徐渭 
　　君讳升字进之其先江都人靖难师起五世祖观音保以从征转徙遂来居绍之紫金里始官百户后落秩总旗三传至贤有子五人其季名奉者娶谢氏生君与按察经历阳君为人如出冶剑少即露锋锷师参议胡公某某数睨以语人君时尚窭其伯父泰无子尝提千金产欲后君君谢去人奇之无何果以贾数致千金归则跽进其尊人恣所以既又泽其宗连若窭旧故必遍且岁袭了不见厌倦时于是自家至▲□道其胸中风雨鸣耶蚊龙吼耶 
　　燕齐数千里皆知高髯公孝友嗜义有古侠士风复善料有急辄投君益为营且费往往倾囊然至贵游或黠少年有所挟者欲出其一铢于匦不得也晚尤好结贤豪文士与磨切事一裁于义时召客把髯以谈切齿不平风雨飒飒集座中忠孝人遇灾祸辄揽仇思有以快以故客燕一旦跨驴度居庸驰保安把沈锦衣袂痛哭旅寓锦衣出匣中猫睛睒睒若果核意以酬旧逋君笑曰沈大夫□荏平清丰时当吾贾道寸步耳吾不入取金今投穷边万里雪没胫来取▲写得蒙□ 
　　金耶掷不顾去大抵君所为皆此类也君敏绝素解文理其交我也实以文乃终不请乞一事人怪之君曰辟诸山川挹其秀止耳何用采掇为及系君每入饷我必日夕而欷以出噫岂亦有痛哭保安意耶君殁之前三日其长子文明持君书来诀故今葬也诸子来告日曰今隆庆之壬申闰二月之廿有八日告所曰荻埠告铭曰先生幸铭之予以罪不可某君涕曰君志也予亦遂涕以铭铭曰驰雪塞哭霜臣掷狸睛眇蛈缗过我之日兮风伐木朴兮樕尔兮孰 

　　【 跌宕多风】 

　　○明汪次公暨吴孺人合葬墓志铭 

　　李攀龙 
　　次公生十四而无宠于父也有奴睚眦父怒而不言公辄奋白挺诟曰奴无礼于家大人罪当诛奴蒲伏受杖乃白罢之而里中壮之矣比居庭恶声不及犬马父疾为侍卧起浃旬辄瘳父乃大驩驩之日乃自燕代请盐筴客东海诸郡中而昆弟子姓十余辈亦□受贾从公公既饶弟姓亦各数倍然后报成于父□时东海诸郡部使者视盐筴必召公画便宜有司▲□得昂藏 
　　乃籍公为盐筴祭酒而浙东西皆知汪次公中贵人景之守浙也欲贿于贾而诬之法贾皆亡至括则独疏次公名谓吏此节侠得之勿问其余吏顾得守信公曰奈何以我杀季乃自诣吏景目而谁之公曰歙贾竖汪玄仪也旦夕以千金为寿不忍须臾贵人耳景曰吾闻守义不闻玄仪公曰字也此中善视贾竖故不名公出则实无千金念绐之重其祸即持劵贷郡帑千金太守梁公许诺会刘瑾败而景收公得完诸贾劳公公谢曰干支家言我生之辰适有天赦果然葢戊子六月六日也公年六十归自东海老焉曰安能白首刀锥为二子虏也吾所为修业而息之在此儿矣葢中丞公巳生者三年及举进士除黄岩令乃大喜曰孺子试为吏矣服驹以辕齿壮则良发韧雁行吾惧其泛驾巳嘉靖戊申八月二日卒年八十岁云吴孺人者歙之长林人以大父吴公予公而归公而吴公故客瓯括间孺人则劝公受贾吴公也公行孺人为治室中则室之南宗人疏属之产十余家家质于孺人孺人无弗应而又不责其子钱居数年▲入生辰亦奇 
　　诸宗人皆德之会有故转徙则十余家家属孺人矣公由是不问室中至家大政积着之理顾未尝不取裁孺人而往往片言定也初孺人与媵黄氏俱未有子有为使物之术者谓公父曰何公之先府君有客乎吴公也其谓府君曰我之帝所乞丈夫子畀吾孙既得请渡河而为执舆眇夫吴某所覆丈夫子仆舆下左乳中石伤吾因以石识之异日洗儿悬疣乃去又谓府君谢巳曰吾亦得请于汪氏之宗佑矣又为客答曰虽然必以吾所请者畀吾孙使先一月举之▲奇事 
　　公所请者畀媵黄氏也弘治甲子正月封君良彬生左乳悬疣悉与语合踰月黄氏乃生良植初吴公予次公孺人而诸母讥焉谓孺人曰田家儿乃大而门又安用持葳蕤钥如诸母为也葢吴公见次公冠田家冠无苛礼谓大而门矣言钥者示诸父之有深藏托扃鐍诸母佩组自爱雍容而巳而次公将不良于贾也后吴氏中废孺人徧存诸母而置其事云生七十有八年而卒为嘉靖甲辰五月五日也中丞公名道昆督部闽粤有平倭功仲曰道某邑诸生封君卜下佛堂兆吉以某岁月日葬公而孺人袝中丞公请余志焉余曰新安俗矜□。即同列才力相君。乃所至为盐筴祭酒。画便宜。至令中贵人疏名求之。称汪玄仪自诣吏。玩孰甚焉。太守救之不恡千金有所试其长非苟而巳也大哉修业而息之。贤人深谋于廊庙。论议朝廷其在中丞乎是何能白首刀锥为二子虏也孺人不责子钱以规室南之产。廉贾五之。俗之相靡虽女子亦奇胜邪至其与家大政决策片言亦其天性然也悬疣之祥。其应二世。来之以德矣。是为铭铭曰 
　　莫毁于势而身是尝之莫美于利而身是扬之见取于予业乃成。谋得于失政乃行。维道则偕其人孔怀言作之述以伉兹丘 

　　【 笔致蔚苍而嵯岈之骨更森森欲搏】 

　　○明孟宜人墓志铭 

　　李攀龙 
　　余葢自弱冠与许殿卿游狎知孟宜人贤宜人适殿卿七日而封君亡矣比殿卿在郡诸生中又数不第乃宜人力贫支惫甘荼习蓼备所不堪一无难色退言也殿卿尝卒业城南山中太宜人念之泣不能寐宜人劳之曰太宜人幸就寝矣夜如何其无乃孟母据机时耶彼方念子自苦也属长君复啼于襁间索殿卿甚急宜人诒之曰而父且至为而怀果饴啖汝何啼也且劳且饴达旦矣一日大匮太宜人中昃不能饭宜人乃捐一空篚出易粟上食太宜人如常食间宜人尝在蓐太宜人躬为糜至蓐所哺之未竟而泪下出语人曰安有人在蓐而日徒糜者宜人闻之怆然为翦中襦结托市数卯以为邻媪遗也其所曲事太宜人者类如此殿卿为诸生不能具衿■〈革华〉率宜人染缉疏■〈糹无〉成之不辨其非衣帛而曳革也殿卿守赵州有装橐将寘而去者宜人问焉曰某家金用为寿耳因叱之曰奴速负去断头矣其御仆从素谨严犯无不笞掠于庭者葢惮于殿卿焉后装橐家伏辠余实在邢州属郡推官郏李君听其狱廪廪于宜人矣无何殿卿调贵州之永宁万里太宜人宜人为若朝夕殿卿在侧者殿卿得以迁德王府右长史归凡三岁太宜人乃卒母子相存宜人力也殿卿长史德王府勘中官某氏子弟又有装橐将寘之而逸者珠珥直千金矣宜人遽曰安用此粪土加诸首岂以为有□吏未必有廉妇乎德王府虽里闬万里矣后殿卿市一珥示宜人宜人曰此大类某氏物何从致之哉然治家人生产其稍入皆手自簿计缗筴衡量焉太宜人每取卮酒饷令立尽之矣癸亥殿卿补周王府长史以宜人从明年宜人还济南尚犹时时傅敕诸婢妾不绝即诸婢妾无不人人若宜人在邸中也还济南者三年封宜人封宜人若干月而卒隆庆戊辰七月三十日也距生正德某年月日凡五十有八岁云子男一人即复郡诸生娶德府仪卫副薛来女女二人一适进士于鲸一适邑诸生李应聘孙男二人宗周娶保定府知府陈輖孙女朝周未聘女五人一适太学生史本子史某一适前进士宜兴县知县谷继宗孙谷某余未聘殿卿名邦才周府左长史阶朝列大夫宜人郡之德平人父名某母某氏卜某月日葬于某山祖兆云志曰余葢自弱冠与殿卿游狎知孟宜人贤矣奈何宜人之于里闬见谓自徤也夫自徤之誉实近于悍奈何里闬之于宜人见谓自徤也夫力贫支惫。甘荼习蓼。备所不堪。一无难色退言。宜人信自徤。困于捐篚翦结。而不变于装橐千金。即不变于装橐千金。而家人稍入簿计缗筴。百不失一。宜人信自徤。惮于殿卿。诸婢妾人人如在其邸中者。▲□发□采可作史断 
　　宜人信自徤。然而太宜人临新妇亦巳庄矣。至哺糜蓐所而卮酒饷之。殿卿礼宜人如宾及其馆于甥于髧髦而脱然无疑于爱子。又何可谓自徤也。大谊章章而誉近于悍。又奈里闬何。殿卿自状宜人振腕于苏季子朱买臣之取绝于其妻也德宜人深矣然自二子之妻无似耳安有匍匐乞怜后车命载而能粪土千金叱装橐惟恐其污巳哉何以有功于廉吏也不知其妇。视其夫矣。何里闬之未有以槩于殿卿哉。语曰弓强于弥。衣韧于里。此殿卿之所由腹悲也。是为铭铭曰欲妇视图视其夫欲妻视孚视其夫大谊用章此焉攸藏 

　　【 因于斧斤之工舒其文采之好景象灿而在目】 

　　○锦衣卫经历赠奉议大夫光禄寺少卿青霞沈公墓志铭 

　　王世贞 
　　当　先皇帝己酉庚戌间余守尚书刑部郎而沈公繇清丰令入为锦衣卫经历数从故尚宝丞张逊业饮沈公少饮辄醉醉则击缶呜呜诵出师二表赤壁赋巳慷慨曼声长啸泣数行下余私心慕异之而亡何虏阑入塞都门不启　天子坐西斋宫忧之亡所出会虏获我中贵人为谩书附以进曰予我币通贡即解围不者岁一髠而郭时华亭公领太宗伯要诸大臣以御朝请而　天子下其书大宗伯会文武郡臣计即予贡弗予孰便甫就计国子司业赵先生贞吉曰虏所谓贡者也耶彼傅城而军我城下盟耳窃以为　天下御奉天门出内帑饷士醳言者旌功臣虏固当自退而简讨毛先生起嗫嚅言吾姑宽虏以予贡而出之而后议守便赵先生廷叱之争之坚而沈公复为申赵理刺刺不休太宰夏公怪而问曰若何小吏也沈公目摄之曰大吏噤弗言故小吏言胡怪也且不曰主辱臣死耶。太宰意不自得罢而华亭公持众议上竟弗予贡次日　天子出视朝有所诛进矣当是时沈公气甚壮欲力吞虏几得以身当一面毕见其长乃上疏言请以万骑护陵寝。万骑防通州饷。而合勤王之师十余万。鼓而薄其惰归。必大胜。报闻罢葢是时相严嵩独贵幸用事数寝抑边事不以报而见事急则若为开言路有所诛进者将帅当事臣迫诛益入贿居间嵩以免而其进有时贿贿价暴起言者日以益嵩日以重于是沈公饮张丞所泣而叹曰诗不云乎歙歙訿訿亦孔之哀谋之其臧则具是违谋之不臧则具是依巳矣亡所信吾谋矣吾即不死而苞苴日蝇然过我而集于西第何也且夫社稷何赖焉乃抗疏言相嵩父子翼虎鼠社悞国大计请僇之以谢天下太宰阿私无所异同宜从坐诏以公昔岁哗哗亡人臣礼今复诬诋大臣自为名廷榜之数十谪田塞外而先是赵先生亦坐他法谪斥矣沈公当田保安仓卒寄妻子广柳车未有舍而保安贾某者傍睨公曰公非上书请诛严氏人耶揖之入徙家而家沈公公始有居矣里长老问知沈公状▲真男子 
　　咸大喜助薪粲而遣其子弟来从学公稍与语忠义大节则又大喜而塞外人戆争为公詈相嵩以快公公亦大喜日相与詈嵩父子以为常至为偶人三象唐相林甫宋相桧及相嵩而射之语稍稍闻嵩父子衔之切骨思有以报公而侍郎杨顺来总督顺故嵩客也前大帅某业以选愞避虏俟其解则纵吏士取死人首甚者夜徼避兵人僇之以为功沈公廉得其首主名贻书诮之前大帅恚既得代即以属顺曰是故挠乃公事者丁巳虏大入破应州堡四十余顺见▲□则射之鬼何能不□ 
　　以为失事当坐益纵吏士杀僇避兵人上首功以自解而公复廉得其状贻书诮顺语加峻且赋诗及乐府者二或谓公迁人非有言责毋为尔公怒曰吾向者岂亦有言责耶若视眼在否而欲盲我夫杀人而欺其君以要赏吾誓不与共天顺闻益恚以其私人经历金绍鲁指挥罗铠走嵩子世蕃所曰是夫也结死士击剑习射将以间而取若父子世蕃曰吾固知之即以属巡按御史李凤毛凤毛谬为谢曰有之窃阴巳解散其党矣凤毛得代归迁为光禄少卿而御史路楷来楷又嵩客也世蕃为酒寿楷而使谓顺曰幸为我除吾疡事成大者侯小者卿顺则与楷合筴捕诸白莲教通虏者窜公名籍中以谋叛闻而前大帅时理兵部无异取中旨僇公籍其家而与顺一子锦衣千户楷候迁五品卿寺顺犹怏怏曰丞相负我薄我赏犹有所不足乎谋之楷取公二子杖杀之而移檄越逮公长子诸生襄至则日掠治困急且死会□事中吴君时来上疏论顺楷悞国大罪　上怒相嵩不及为之地急下缇骑捕治顺楷而襄得释居久之相嵩败世蕃磔死御史维新复论顺罪而微为襄理还其诸生今　皇帝初诏褒言事者沈公冤始大白赠光禄少卿赠祭录一子太学襄用诸生久次膺贡上春官伏阙上书极言都督顺巡按楷杀人奸党状而给事时亮瓒相继以封事请诏可捕顺楷司寇狱论抵罪始沈公少而读书有异质从故王伯安先生游先生一再与语即奇之曰生千里才也辛卯举乡试又七年成进士为溧阳令其治以搏凿豪强卫亦子为急用伉倨忤御史得调荏平以父忧归服除补清丰令愈自刻苦有惠爱声故锦衣帅陆炳闻而贤之请吏部得公为经历至则与均礼不敢以分加公公愈益发舒尝从世蕃酒所世蕃虐所狎客给事饮非其任强灌之公即以灌世蕃曰吾代客酬也当虏掠近郊时都门闭公急谓陆公勿闭门闭门予敌民矣陆公为言于　上而许之所入男女以巨万计公既谪保安而属岁大侵倾橐装作粥粥饥者收百里内骸买地而瘗之其人率相与为祠生祀公公于诗文援笔立就奇丽甚而不能尽削其牢慅愤激之▲□人 
　　气往往多楚声竟以是获祸其传者十不能一二人读而怜之沈公讳炼字纯甫别号青霞山人其死以丁巳之十月十七日距其生丁卯得年五十有一父处士公璧母俞夫人娶于徐有丈夫子四长即襄次衮次褒即死于公难者也最少子袠以穉免襄既白报公仇推太学恩袠而身之金陵谒吴君表其墓巳复之吴兴谒不佞某志而铭之以慰公呜呼公有子矣铭曰 
　　为国击嵩。不胜公徙。为嵩击公。胜而公死公死不死神烨烨者。亿百千祀。呜呼嵩乎。蕃乎。顺乎。楷乎死而死矣 

　　【 猎猎寒霜之笔每读一过须髯怒张】 

　　○少溪袁公墓志铭 

　　袁宏道 
　　叔少溪公讳士玉与余父封公同出王父左溪公而母别七岁失冢母丘母于封公母余大家弱好弄挟瓦注走里闬酒后耳热出所弹雀炙之遍啖诸年少王父爱怜之不之禁十五岁孤封公止长一岁任家政而公嬉狭如故性癖马厩中皆良驹悬高赀不肯售不致远但日驰湖莽间风鬃雾鬣望若龙种观其蹴踏囓脊骄嘶鼻语以为快未鸡鸣辄起栉??术衣冠而立庭中命臧获牵驹出燃松而照之视其饥饱刍抺而后放晚则从山头望归尘掀齿而笑为人魁硕长悍壮饮食日携揪罫偏提五木挟诸客走马双田孟溪间剧饮彻昼夜四十年如一日未尝一刻奔走公私作人间劳薪事也公生于嘉靖甲辰享年六十子四人孙十一人以癸卯十一月二十日附葬凤山之原分丘姑之鬣而封之左则先王父与余大姑也将终以铭属余侄宏道乃搦管歔而为之铭 
　　铭曰支公神俊武子马语癖则癖矣犹胜孙子荆之嗜黔技 

　　【 武子马癖阿活笔端】 

　　○明茂才私谥文穆魏长公太易墓志铭 

　　钟惺 
　　魏长公生与余齐年为　今上甲戌岁卒之岁则今年戊甲余丧长男肆夏之秋也长公未死前数日手差次其所为诗窜改几十二三属纩之夕犹呼笔涂乙数字而后绝为一纸书遗其尊人荣期公曰必钟子也志我墓者状则谭子可传则竟陵谭子可志称明茂才魏长公太易者长公所自题文穆则其友私谥之余惟长公幼清蚤誉高才奇骨为一时闻人年二十四始得称诸生称诸生十年精其业未尝施眉目于诸生间又必夺其诸生而后使之得死则诸生之能虐长公而长公之雠之必矣差得志于诗志长公墓者宜曰明诗人魏长公太易墓自题不当若是或以为乱命余思长公命无乱者何独乱于所自题自题云云者明其为太易而获此称以死长公葢自嘲自伤云尔于是因之为魏长公太易墓志志曰长公姓魏氏京山着姓名象先字太易父荣期讳某母唐孺人先世祖政生敬敬生鹰封文林郎鹰生某以进士为西安令荣期公其中子也公之官西安以中子及其妇从长公生西安邸有异征西安公固奇之掌弄膝语知为俊物稍长就外传目所过书十行辄了手所弄文三又必就出应童子试文经奇李太史本宁见而异焉异日当以文鸣世一时承响传写而君其时隐然有自为一太易意雅不尽欲以齿牙累先达而余时亦以童子出应有司试闻京山有魏家郎君者藉藉若是欲一观其曲折能否未有间也其年君以母唐孺人丧罢试越数岁丁酉余为诸生倦矣而君尚自如然其文畜日富。力日厚。□日益老。陆大史敬承西安公故雅游也读其文大喜以为有祖之风移书薛观察此子贤者廉吏子孙而楚督学熊公亦自知君乃辟茂才移置郡学久之与其邑王谢谭为黄玉社工苦为诸生业兼称诗倾其邑中忌者思有以中之己亥流言起饮章蜚语口听耳传一夕而徧欲胁以众怒为危祸且败其名葢从古庸劣险人。中功臣必以反。中文士必以口业与无行。以为竭泽之渔。久之成习而其语毒秽相半多不可闻听者亦且倦久之论定明年其同社生试于有司皆高等忌者以前事漫漫无纤介损反用以起其名计益诎而君试独不前明年余与君以诸生入郡郡试同舍乃得与君论诗诗次及明诗余卒然曰明诗无真初盛而有真中晚真宋元又曰近日尸祝济南诸公亲尽且祧稍能自出语辄诧其险自我作祖前古所无而不知巳为中晚人道破由其眼中见大历前语多长庆后语少忘其偶合以为独创然其人实可与言诗。君绝叹以为奇快其后各罢去而诗时时相示癸卯君辟应楚乡试罢归益墨墨不自得而恒快于诗君秀嬴不胜衣至其吟诵寒暑昼夜不倦初年法峻格严。其于汉魏六朝三唐语。各肖其神。各不相借。晚益颠倒淋漓。老放昌披。无不如意。往往自托于长庆。世或指长庆为太易。不知其用穉为老。用险为稳。用凡为奇。用乱为整。要以不必为我式。而能为我用。而太易亦自厌今之为伪初盛者。思易以真中晚。用杂霸治之。聊以矫俗玩世。逋其垒磈之气。横佚之才。真率潇散之趣。要其顿挫沉郁。居然自有一太易。世自觌面遇之。而转盻失之。戊申春余与谭友夏过京山读君诗诧其境地如此似有晚年意各相惊叹罢去忽太易得嬴疾学使者檄征郡邑诸生趣入试人或劝君姑病免需后举而君自念齿至矣恶以病不能应试伤尊人心舆疾就道试日委顿作字不中程文亦愦焉自放主者守文竟用下考放其诸生事闻远近大骇而同社虑其病忧之甚余乃手削牍奏记主者多不载书奏不报君亦病无意复为诸生归作七言律二十章自广曰六等吟悲愤谑浪嬉笑痛哭共面而呈同口而出□崎怪谲有温李舌桥汗下所不敢道者今秘不传而病日进不衰竟不起欲作临终诗不能索少弟孙雪居一画扇为殉君少负绝才绝情世多以文士薄习意之而妬者计谓被以挑达轻狂之名沼饰相类无征而信不邮而传是以有巳亥事而君实清谨深淳至性孝友事继母田二十年得其欢获亲信友无间言□翼二弟过于父师羣居独处口不及俗朋辈语□凌杂及人臧否正色止之初余度前口语语事或自招屡以此墨试太易不能得平生取予廉无杂交雅重识检予见太易手定。稿本人间酬赠非其人辄被汰或遂削其诗亦以此取怨而太易有重名足以怵利齿儿不敢动总之世不能分太易才而不能不欲分其名不能重太易才而不能不借其名者以为重以故世之妬太易与慕太易者不必皆以其才而皆以其名太易两娶妇辄死甲午娶于谭即郡丞完女戊戌卒有女一人聘谭君如丝子结谭君即状太易者郡丞长男也己亥娶于田丁未卒有子一人名绳生未聘君卒戊申某月日距其生甲戌某月日年三十四耳人惜太易年不能展其才。才不能展于用。余以为天假太易年。其所失职于世者。必不能减于三十四年以前。而无诸生累。差独闲。即所得志于诗者。不能遽有加于三十四年以前。而得壹意为诗。差独富闲即享诗福富即专诗名是区区者而竟亦夺之。造化亦太啬哉。钟子曰天生异才不有奇福必有奇穷陈余遗秦将章邯书历数秦功臣之死曰功多秦不能尽封故以法诛之人主处功臣与造化处文士其术不异太易所处之境地。时事。无非专设预待以穷太易者。仅得志于诗。乃其轻薄之名。所本无者。或以其诗兴。而内行修洁。作人之实。不媿古人者。或反以诗掩非独诸生能虐大易诗亦能虐太易矣闻太易死悔不当习诸生业。而竟称诸生名以死。志独苦矣。荣期公以某年月日葬太易某所袝两妇间余姑因太易所自题云云者为魏长公太易墓志至所称明诗人魏长公太易之墓数字似当题其墓道有同社二三子在也或云太易自题实为明遗文太易魏长公之柩家人矫太易命为今称云铭曰生失职于诸生。而得志于诗。女有以自乐也。没不称诗名而名诸生。女有以自托也。予手后子存。子手先我朽。死而后死者志子墓。后死者之墓之志。乌知夫谁手。呜呼后死而虑速朽。死而有以不朽也。之二者孰先孰后。孰不久孰久哉。 

　　【 清光巉画而磊砢突兀之况呼之欲出】 

　　◆墓表 

　　孙少卿墓表 
　　张毅斋先生墓表 
　　刘处士墓表 
　　明承直郎刑部山西司主事梁公实墓表 
　　汪禹乂征君墓表 

　　○孙少卿墓表 

　　崔铣 
　　正德六年蜀盗寇汉中略汉阳中间道也都御史蓝公章集省台议略阳知县严顺懦扶风知县孙玺毅而多知可使遂檄玺往城略阳扶风君既至略阳将下令顺耻之教邑人赂扶风君金求勿城扶风君不听日周行相地势布民筑之期一月成城未届期蜀盗卒至城三面成东门观堵始立城中兵适调他所严顺曰城必不可守巳曷亡扶风君又不听顺故令也城中人闻之哗欲亡扶风君抽佩刀斫坐几曰敢言亡者如几乃尽出城中弓矢刀令士贾舆隶人持之登城礌石积城上如阜水沃毡披之障矢小甲总十人总甲统五十人总甲五十人官与士统之曰令尔守南城曰簿守北城曰典史尔守西城曰东城未坚惟予守曰尔士尔甲贼如陷城戮尔父子妻尔女火尔室伤尔畜尔宁勿伤心义生勇勇则无敌曰凡我官存亡视城民胡可弃天子命吏勿奔曰尔士尔甲昼传食夜张火鸣析尔甲执予扇传命断者刑舟为令发箧上舟获之割舟人耳鼻以狥阅三日贼弗▲□卒中久第如此 
　　克攻欲去会贼执告急人杀之发公移知城中窘悉贼众环攻之攻东城自辰至晡不下有健贼戴木案趋城下礌石下破脑而死巳而顺奔贼陷南城入执扶风君扶风君骂贼贼脔杀之七月十四日也贼大掠三日去顺渡江还牍报曰与扶风知县同奔而溺水荡扶风知县尸都御史怒责求尸棘顺大窘与簿谋取江滨一尸棺之还其乡其兄弟暨子暨族人启视之多髯而硕体非扶风君也乃走京师投匦辩事下御史王廷相治乃得实奏上制赠光禄少卿赐祭荫子绍卿为国子生于呼顺非宿憾君惟耻其无能语曰忮心惨于戈小忿必败大谋扶风君死信烈矣汉中非荒裔也犹待辩而核否则上下罔于顺而不知自蜀盗起至扶风君死时巳数年是时蓟盗寇中城桃源盗寇江西虏数入边值世久平文臣短于谋武臣短于勇长吏习于奔初枣强陷民于城下得尸肘系县印知为令段豸也朝廷创闻死事者嘉之赠太仆少卿荫子为锦衣百户世袭巳而予所闻上蔡令霍恩西平令王佐裕倅郁采与扶风君事甚伟夫迫而死。偶而死。畏而死。激亢而死。彼犹有驱之也。志定矣功修于素节坚于危而安真丈夫哉扶风君字廷信山西代州人明春秋深慕荀息之为人少举于乡初令诸城再令扶风有治绩死时年四十七其兄璒弟珂从子太史绍先绍祖子卿具衣冠招魂葬于代州东门外 

　　【 睢阳之血长山之舌凛凛犹有生气】 

　　○张毅斋先生墓表 

　　王慎中 
　　议国之大事。而处其祸之必至。幸则其议行而国享于安。而其处之也为不中之言。不幸则事及于祸。而其言中。蒙国之大难。而矢其身之必捐。幸则其难济而身获其利。而其矢之也。为不践之盟。不幸则身及于难。而其盟践。前识足以决议而节不副。奇节足以殉身而议不豫。此力之不可两能者也。有两能者矣。职及于议而不当蒙难之役则思复济以死而无由。身从于难而不在揆议之列则欲先关其忠而不得。此又其事之不必兼尽者也。若夫始及于议。卒蒙其难。至于言中而盟践。其亦仕者之不幸矣。以其不为徒死。而可以有传于世。则人犹将幸之。仕于人国者。至以此幸其传。亦可悲夫。其人虽幸而其国有大不幸而死者。以其自不幸为人幸之。死者有知。决不以人之幸自幸矣。身之不幸而大幸在国。卓然効死之节。独以国完君复。而揜其名。使人不得以其传幸之于不幸之中。宜若又不幸焉。惟其大幸之有所存。死者之心。宜不以为不幸也。正统己巳岁值也先犯塞▲千回百折卒归雄浑 
　　权珰王振实倡亲往之计以误庙谋　车驾戒发备百官以从而刑部之属以主事张公塘应诏公首率同曹具疏极陈万乘不可轻动而深斥近奸献计之非其言甚危卒不见省则慷慨从行不处家事而去家人固问曰君出与出君入与入何问焉师次居庸时仓卒出师士无宿备而纪律犹不整公策其必败三疏请还跸为权珰所沮不报及土木而难作　车驾蒙尘公本誓不独入遂死之巳而犬羊悔祸化逆为顺羣执羁绁御衔橜奉　车驾还都鸾铃不爽节鋈靷无脱者而国势尊巩曾靡障陴戍垒之隳葢国之大幸也嗟夫公始议见沮。而后六师轻出。师巳出而再议见沮。而后轻入胡地。方事之未然。其虑审而忧深。而言诎于不省。使晋臣庆郑怀违谏废卜之怨。且快于君止以实其言。而公之在仕黾勉职业。守洁而行高。仕十三年犹为主事。而高官厚禄以宠于朝者何限。使卫之士大夫当之。必有使鹤之诟。公独践必死之盟。毕其身以殉所事之重。不为苟遁以求全。于呼可谓烈矣。然亦何其不幸也。以彼其烈而人之幸公而传之者。当与庾珉王隽辛宾李若水同其传。然今之讲慕公者。自不得以与四人者同谈。而他日之记者。亦不当与四人者同书。则以国完君复。列其事无所当。而名因为之揜也。公之存不为晋臣卫人之诟。而一意于国死而不泯。诚知国完君复。方且慊其期于安国之本怀。与存君之初志。乌以名不得列于昔之死君者之间。为不幸哉。噫此公之心也公没□年慎中始从公之族孙（鄮）[茂慈奉二邑之交地名]西君谦得闻其事相与□歔慨叹思见其烈而余又有感也予尝好观国朝故事窃窥　英庙实录载扈从死事之臣巳遗公名所谓事烈而其名揜为不得与昔之死君者同书耳其事固当书也孰知其身死而事不在巳不得左史氏记则其名殆将没矣此吾党之所宜图也于是张君出故都宪王节斋公小传以示予曰传以藏之家墓上有石不可以不识也葢公没既久而其子抚州推官圭始敛衣冠而葬焉浊墨形魄公既决弃不复顾怀齿发骼胔化为朔邮之惊尘以从飘风其混于沙砾委蔓草而啖乌鸢皆非公所恨惜其魂气之清英昭爽。必且飞扬凄怆。睠故都而栖旧里。附衣冠之洁庄。而常遨游于鄮山甬水之侧。则亦何以异于全归而深藏于此。年运而往。木拱且抱。茑葛施石而狐兔穴室。牧竖樵子顽懵不灵。将有箕踞嘷跳于其上而睨草木以为薪槱之资。胡以严往烈而象幽光。宁独其家孙子之感且愧而巳。惟刻词于石以表于其□。庶其免夫。予谓公之魂气既常栖游于兹阡。土魍木夔。犹知呵庇崇护而不敢狎。而永免于冈（陁）[池崩也]石（泐）[勒觧散也]之患。然以其烈如此。而事巳不在史氏记。才及百年而昧陋如慎中者。非张君以告则莫由闻。而藏衣冠之域。又当绝去城廓。在辽墟深莽之间。乡里后生与四方之游客。有讲古尚友之好者入其境登其山而不知有斯人之墓。忽焉过之而不致其肃。则无以告之者之罪也至于时移事改此石幸不颠踣或不幸而仆犹不为风霜之所剥蚀访古之士或得之于蒙荟蔽翳之中模而传之复出于人间虽史氏所不记而一旦震耀諠诧播为奇闻异迹卒可以补其遗而终以不没于后则吾党之所图庶不为无益于是为▲读此则知公文关系匪小 
　　撮其事而论其意书以授鄮西君使归刻焉而表于其墓 

　　【 笔涌江山气文骄风雨神○先生文无不雷轰电掣而此更如长虹亘天无远不覩文章大观应推第一手】 

　　○刘处士墓表 

　　李攀龙 
　　处士名绍基其先崇阳之南谷人五世曰荣四者始亡命宜春荣四生祖才复如崇阳居祖才生仲文仲文生宜黄生吉吉生铎处士其第五子也处士诸兄皆用赀为县功曹处士日趋县诸兄装赍之矣尝为伯护家官游蜀中乃归不持蜀中一钱而谓伯彼且谓绍基廉吏弟诵义岂有穷时何更为治装中金令越境尽也即令不与伯俱而往。他所缓急。又谁恃乎。处士尝侍疾于父铎所父铎所非处士侍不说也父患苦嗌不能喘息饮食下辄出不留其在诊籍中诸医药试多不验者处士则从人受禁方胾玄猿啖之病旋巳也崇阳故无猿乃处士走索猿自祷三日不得猿刲肤进矣即三日得猿南谷去县可十里所处士尝夜为父往谒医道遇雨河涨即冯河水且灭顶至乃大木从上流来处士率用济河矣母李且衰恃粥耳一岁中往来诸子家率不再三过独谓处士乃数见愈益鲜使母嗜食不为爱儿所不恤久慁儿为也处士为人在儒侠之间里中少年多时时窃籍其名以行某欲攘其邻善田即诈为邻人劵而行钱处士家愿得季布一诺处士怫然曰汝不亦豪乃以我为即令我署名其间我遂直汝哉其先胼胝辟草莱且溉且粪沾沾曰瓯寠拓之不余穑力积劳至膏沃旅亚痔钱镈计候出俶载如趋仕宦所翘首望纳稼期不□□堰苗起妇子时时行馌田畔往来见土壤愉悦无不视若绮锦惜若肌膂俛有拾仰有□自禳世世勿离农亩也一旦挟伪劵数其齿责收之当令彼负其耒耜安从适乎先是妪某亦有田十亩所属▲笔端绣□如覩□□□ 
　　豪亦欲辟睨有之及知处士所急者此妪也无取也乃妪则持劵来遗处士又谢不受矣处士夙昔好堪舆家向从蜀中来唯一相冡书肘后耳葢自食伎术行道间千里传糈实不持一钱处士取胡母生子缙女为程伯骥妻缙子景韶与余同进士余为郎复与同舍比部中自言巳三男子矣余谓处士毋论与里闾浮沉。即能趋人之急而脱于阨苦。排难解纷。各厌其意。使邑中豪相高矣。匹妇赂遗。不忍以其身为沟壑。恐彼以我为非人也。得父母而事。与不得于父母。孰愉快哉。 

　　【 既非秾抹又非淡妆闲中着意空中着色是为神品】 

　　○明承直郎刑部山西司主事梁公实墓表 

　　王世贞 
　　公实为诸生即名能歌诗倾岭南矣巳成进士燕中即又倾燕中人而居恒不自得欝欝思归补尚书刑部郎间与其同舍郎李攀龙王世贞游乃稍自偷快曰世故有人哉而郎宗臣巳去为吏部休澣辄一来俄而郎徐中行来中行故常与公实游南太学深相结者也以是日相与切劘古文辞甚欢而一旦念其太夫人竟移病满三月上书请告归公实时声誉籍甚当徙郎吏部吏部亦推择岭南郎一人以风公实且止者公实笑曰吾自欲归岂以刑部郎少之故而一吏部能縻我哉竟去弗顾至济上而贻百韵诗攀龙辈为别百韵即古自杜甫氏而外不恒见也而文甚工既归乃杜门庋图史丹青彝鼎之类一小阁卉木竹石环之而身吟诵其间嚣嚣然不屑也郡国大吏雅慕公实干旄门相踵公实则以一苍头谢谻不任客乡里纨袴子迹绝不相闻而潦倒书生挟册剥琢则寻声出延食之矣然公实所最善者攀龙辈武昌吴国伦最后定交而谢榛以布衣故公实亦□从游其于乡师事故黄文庄公佐而友黎户部民表尝与民表约游罗浮山观沧海日出没探勾漏令丹鼎庶几其人一遇而属海■〈风贝〉作不可以舟乃止宿田舍者三夕■〈风贝〉益甚山木尽拔道为徙而公实亦意尽乃赋诗而归是时属疾寒中腠矣归而疾大作遂不起年仅三十有六也公实以念太夫人故弃其官万里归养而竟先太夫人以死尽益谢弃交游期以岁月穷古作者之蕴而卷若不触手笔弗受渖庭卉竹木弗及新以死呜呼何以死也公实所为集若干卷具在取其上驷而拟古作者。无大愧。其下驷亦足以走夫后死者即公实不死也记之燕中从公实游间过饭一肉不能再簋既复过具鲑菜不能肉以为恒青衫沓拖其当绣处时囓残则缦以丝襚之而问其家世故尝贵为诸生日以意气耗其数百金不顾诘之则笑而指其腹曰是岂任肉者公实又性不好饮酒事太夫人笃志夔夔斋栗与诸晜季友爱甚昵即独饭饭弗甘也又眘饬于言行不寝然诺取予一介不苟□吾党之□于诗不乏而其为人无工于公实者公实好言数又能相尝一夕谓宗臣曰子甚贵而无身柰何巳又谓予曰惜乎子之不得志于年也子而年畴能迹子武乃又黯然而叹曰吾先二子往其谁为验者葢公实殁之六年而宗臣亦年三十六以殁又十五年而余尚在顾且老无所成乃因公实弟有贞之请而为之表其墓曰明珠珊瑚。若然夜光粤之南在在藏而孰与夫公实之骨之藏公实梁氏讳有誉别号兰汀其父佥事公世某为南台察以谏称太夫人某氏娶于某有子几人某某余详志中 

　　【 风神隽秀点化事实处如空中鸟迹水底鱼鳞绝无沽滞】 

　　○汪禹乂征君墓表 

　　屠隆 
　　嗟乎世何可无躭文修行淹雅玄寂寥朗士哉大官拥牙纛盛驺从以骄里闬贵介矜罗绮游冶宣其汰盈乌石丰殖阿堵聃聃锥刀而自附于身名俱泰彼且土苴措大。童乌耄白。书中老蠹鱼假令腹罥千秋不当一饱是绛灌嫉贾傅程卓之所为易长卿也姑无论其它即如四座飒沓。豪麈并陈。文学好修士。娓娓霏玉屑而出之。而莽不识丁者口噤目张亡所训畣。握如椽不律。吐鸿菀。扬菁华。上光庙峙。下掔方舆。▲文艳欲腾 
　　悬书国门。藏艹名山。此将属之寒儁乎。将属之市上豪乎彼以伧面椎颜而淋漓膏馥此以灵心伟手而挹■〈奭斗〉清芬我知其亡当也新都荣三事贵素封而躭文修行者??????不少乃称文必丘汲而下称诗必黄初而下称书必蔡韦而下则新都实剙辟于两汪先生云两汪先生者在歙为伯玉司马在休为禹乂征君禹乂讳淮士林称为罗山先生始迁自婺父为万户公文玺初未有子家饶于赀公有阴德两羽衣道士见梦曰若树德广矣我两人请依若家以报而公之侧室马少君连举伯子浙及禹乂禹乂生而韶秀年甫及舞象于书无所不窥下笔千万言辄倾其侪辈补邑弟子员以廪饩通籍太学禹乂虽从博士家而顾独大肆其力于秇坛骚雅业其后连蹇有司而□若古文辞日益遒上新都自嘉隆以来司马公执中原牛耳盟二三荐绅乡老各建一麾而禹乂实挺牦弧先登此其比于司马所谓将左右军不在偏师行列乃司马悬诸日月而禹乂未大炳烺其名位啬也以今读禹乂诗为古体苍然为近体鍧然光采奕奕然风骨泠泠然法无不比律无不中神无不传情无不充而偬之归于沉郁朗畼抑顿清饶夫近代作者如云大都有遐心而无全力。有猛气而无深中。朝而吾伊。暮号都市。甫学搦管。辄领宗工。肌理粗具。神精索如。且傲倪羣辈。人人大将。一旦久而论定。为大力者所驱除。悉扫为飞烟冷风耳。当飞烟冷风时裒金刚椎嵬而独立非禹乂之诗而谁。禹乂又修名砥行踔厉矜庄弱冠结客丧其先万户赀尽人以为言禹乂手一编曰此吾产也富人子赀顿而诗黔吾赀黔而诗顿若曹奉千金易吾胸中五七言不予也穆庙初年有　诏征郡国贤良县推择禹乂禹乂上书力辞不就会其事亦终寝人方禹乂秦系孟襄阳矣禹乂配程为名臣襄毅公曾孙女贤而与禹乂同德如于陵鹿门生子懋孝侧室程氏生子懋学懋功金氏生懋德女三人孙男五人景尧景舜景文景昌景□孙女四人懋孝字虞卿最贤而藻雅不佞尝叙其诗萧憀清远禹乂不亡哉于是不佞直书禹乂生平大略于墓门之石而铭则先生之家司马为□故▲□以豪矣 
　　不复详也 

　　【 帝长剑之陆离冠切云之崔嵬】 

　　◆墓揭 

　　张丞墓碣 

　　○张丞墓碣 

　　汪道昆 
　　郑诸生张寅贡太学受浦江丞丞廉归而殛死葢自丙寅迄于庚午不能丧余故习丞浦江乃今复在行部属有司视地南郊外举丞丧葬之嗟乎士而不餍糟糠。则终身阨也。丞登泽宫。贰岩邑。非阨矣。彼刀笔吏或以簿尉卒史起家率捆载归犹然厌梁肉即丞非膴浦江非饶奚不簿尉卒史若也且也上农九人。上贾千指。其下犹能自食。百工亦然。乃丞闵焉以沟壑终余尝伤之矣。往丞居邑为名高。余独多丞浊世▲曲折浮沉极文之变 
　　奚宜得此。顾羣吏逓若潮汐时至则以新没故何论清浊哉丞一旦罢。累累然从诸捆载者归如之何其不瘠且死也彼其捆载而还乡里。岂不扬扬。有道者视之犹御耳。将不得与农工商贾齿况士乎。即丞闵焉以沟壑终卒不失为廉士齐侯千驷。夷齐首阳诵义者在此不在彼矣嗟乎邓伯梁武。犹不免为饿人。故道有污隆。命有嬴诎。君子亦惟修身俟之耳。如命何。余故封丞墓而碣之。将以愧簿尉卒史之务自封者。 

　　【 字不满三百吁嗟感慨满纸烟岚可当屈子天问】 

　　◆行实 

　　江西按察司副使周君行实 

　　○江西按察司副使周君行实 

　　李梦阳 
　　正德七年闰五月二十六日江西按察司副使周君攻华林贼战死之其子干救之战亦死时予在泰和闻之惊而疑巳而释然则痛哭曰勇哉周君见危而授命巳哀其子曰干死于孝矣言是日君以贼食尽会兵三面夹攻君攻自北门三战射辄中贼少却君与其子先登逼之会贼滚其墙石下如两军溃被执君头中刀血流满面左髀中枪不能行犹大骂贼不绝口贼怒支解之以殉其子干前救君中枪也然尤力战竟坠崖死败兵先舁其尸回营翌日谕贼求君尸贼裯裹尸还焉先是制兵者以马脑华林贼剧滑诸山贼则日又窃发忧之会君到即檄君剿之君首擒庐山左湖盆塘贼百数军为之振乃移君奉新计擒飞王胡雪二马脑寨平华林贼恐分立仙女寨以拒我君拔之贼又立寨鸡公岭君又拔之先后斩获以千数于是进壁华林绝其出道堑之而守久之贼窘遣谍者言贼饥饿匍匐状君信之遂移檄会兵夹攻然它兵实观望不大进而君独与其子进逼之坐是败而死于乎哀哉屡胜者骄邪抑命与君登弘治六年毛澄榜进士历刑部员外郎谪兖州府通判正德改元复其官历郎中大理府知府拜今官官一年而死夫逆竖之乱炎荒瘴海之滨死者屡矣君不之死矣乃今死以此君为主事也检狱政日莅视狱中人药其病者员外郎则坐请贷言疑狱者罪贬官两在郡无不得民也所至则又善剖疑狱此皆足不死乃竟死也君系出元总管思后貌魁梧性侃侃不阿善星命之学谈星命十中八九然不谙自命初华林▲又悲又惜 
　　之役有星命者实贼党来谈君星命巳再拜贺曰美哉动罔不利君曰我刑杀大重无制其人曰夫刑杀者利于兵者也议遂决故曰天有大数。世有大运。人有大命。故京房郭璞。皆不免杀身。由是观之命可识矣君生天顺四年闰十一月十一日午时年五十有三岁配宋氏封宜人四子金州学生娶黄氏纨娶马氏干死于孝者也娶刘氏春聘高氏二女长适刘槊举人次适李瞳州学生君父讳正大同府知府正父贵封滁州知州贵父复复父添祥始居长沙后徙安▲想喜谈皇命贼故以是中之耳陆州 

　　【 泠语深情无限悲悼】 

　　◆述 

　　显妣淑人李氏述 

　　◆显妣淑人李氏述 

　　崔铣 
　　先妣讳慧户部侍郎李公和之长女也母郭氏封恭人李氏安阳人先世为元万户侍郎公为郡学生正统八年癸亥三月十九日生先妣后侍郎公登天顺丁丑进士先妣年十五携至京居西长安邸每闻幸臣石彪曹钦退朝过声势炫赫告于母曰　天子出殆不若是此曹其不免乎后果败诛年十八丧母长弟华年十四仲弟蓉二年季妹七年长弟善饮尚侠责曰尔欲货父邪凡官忌杂交仲弟犹在襁褓择母字之季妹教女工非女事勿越阈是时侍郎公为给事中　上方督责言官竟日在公先妣理家务以六礼为侍郎公内高氏配高入犹资之比嫁不私一物天顺癸未侍郎公因使得还请于学官曰吾长女有大功于李。吾不可轻字人。必以归儒生。诸生俊才者谁。学官相顾思不得侍郎公促之学官曰居射圃读书者曰崔生可然山东人明日侍郎公往拜学官因从观堂庑斋舍次至射圃见家君仪观甚都因试经义又工大说乃托乡先生张祥来成言崔氏由是籍▲学官巧媒 
　　安阳明年甲申先妣归于我取嫁来衣更之以奉姑蔡恭人弗继则澣补以进货簪珥日市甘脆以羞舅姑诸嫂民间女也先妣能下之明年成化改元乙酉家君得举己丑举进士授主事庚子家君丁内艰还岁凶先妣自食糠籺节食食家君是时长弟为大商积累千金季妹为驸马兄妻事先妣跪伏谨畏如母家君性方直临事据心所安弗回多拂上官意举进士十有七年始一迁官素贫不苟取先妣□畏法视贵侈亡所歆人或馈一帊非所当必劝家君固却去曰古云文官不爱钱。如受馈必毁法。一旦败露。人谁惜之。谚曰忧食羊。不如乐饮汤。家君笑曰吾岂贪者乃相戒邪。家君为京官二十年贳屋以居先妣令僮日拾马通自夹薪以爨衣大半缀补初宦时止一仆先妣剉刍呞马连失五子年三十有六始生不肖铣五岁时先妣归宁表兄弟俱衣彩褐不肖向母索衣先妣归启二敝笥示之亡可制者不肖益哭亦竟亡也延安丝甲北地诸僚占桑养蚕不肖迎妇归先妣令妇飬蚕取丝三两曰吾欲妇知女事艰明年遂止▲写儿□逼真 
　　家君在蜀出按部先妣令留门隶老者四人守户且钥之日再启汲水不肖以下毋得出游不肖十三时在延安私以纸易瓜先妣怒责二十曰此渐可通贿为官多因妻及子好货败其名不肖自侍读在告尝看花张园回詈婢于室先妣早起数之曰婢可怒胡不待醒昨夜即尔酗酒尔为儒为　天子法从臣当如是否是日所亲又置酒不肖不敢诺母舅及表弟坦辈为跪谢过乃许家君居闲三十年仅有南冈瘠田食指三十先妣节约得裕他有田千亩者反来贷▲令人肃然起敬 
　　粟未尝兼味而食完布帛而私今莫能状其勤苦性攻女红好自制衣非大病刀尺不离手不肖每请少休曰吾乐之不肖子女衣稍华必责妇曰吾中年生汝夫。又止一子。尺帛以上。彼不敢知。汝于子曲狥所求夫贪以求成求而遭阻。尚惧而知耻。求无弗遂。则弗知耻。将何不为也。正德十五年正月二十有六日卒享年七十有八殁前二日出衣及簪珥赐诸子孙及外孙又赐侍郎公守墓奴妻一帊曰语尔夫守墓幸益谨吾事父母今止矣先妣岁节家祭后必祭侍▲名言 
　　郎公元先妣生女二人俱先卒孙男子二人滂汲女二人曾孙男子一人士■〈〈卤，仌代乂〉上木下〉庚辰春母讣至京传遗言曰语铣为我求一志纪实不肖状母行求铭于溪田马子伯循又七年先君亦弃飬因阅旧状芟艾冗芜附于父述后并示子孙不肖孤铣泣血谨书 

　　【 情真景真望而知无饰言】 

　　明文霱卷之十五 

　　●明文霱卷之十六 

　　武林刘士鏻羽石父评选 

　　诔 
　　辞 
　　祭文 

　　◆诔 

　　欧阳将军诔 
　　少保胡公诔 
　　陈烈妇唐氏诔 

　　○欧阳将军诔 【 有序】 

　　汪道昆 
　　将军出唐进士欧阳詹后世家南安将军幼孤藐焉独当户事大母若母孝遇女弟若兄子有恩立门内诸孤亲母党始受博士业进国子诸生出事有名公卿入事乡士大夫三老豪杰馈问相属尤急人之穷尝发粟赈饥饥者累累自列郡至粟且尽则输境外粟办给之穷人来归辄受生业于是千里趾相错也呼孟尝门少喜兵召里中丁夫习技击为保甲邻寇至亡敢入里中将军不问家客奉日广岁用不给则舍业为资业中衰久乃力诎遇人有急犹然以身当其无于是贵游客悉去将军而诸穷交愈益亲附市豪有螫将军者客请报之将军谢曰借交报仇此侠者事深不武终不能借客资诸客闻之无不愿为将军死者时倭犯吴越将军客东海观兵遂以赀授泉州卫指挥奉檄就舍会倭薄城下军府檄将军勒甲士保泉州诸甲士负弩蹶张贼再败乃郄军府知其材足赖也则以泉州听将军将军遣漳豪何大荣募漳壮士漳人故尝德将军者争应募得八百人连击贼南安同安皆折首寻援漳州进南靖贼创甚悉□海南月港大猾二十有四人窃将号军府无所问属将军将军则以羣小乘乱称兵直负牛佩犊者耳不足问察贼中故多受将军赐者遣人谕之诸戎首闻将军名皆匍伏受命其众悉下将军归而请老谢军府毌论功其后妖贼林耿起南安多啸聚军府谓非将军不可强起之将军乃俘耿狥市曹散其党会军府方罢征调境向虚无兵焰寇者将以闽委倭倭递至皆踰万诸胁从骎骎利为寇蚁附之聚徒积至四十万人列营连数十里孤城无内备无外援城中嗷嗷独登陴以幸旦夕贼发冢向城求货不予且焚其尸大家争募死士夜缒城各举棺以匿及游公由方伯八军府急将军檄分部监司过将军□舍监司通军府意以币先将军乃由间道谒游公延为上客止将军宿幕府画诸便宜将军夜帅轻师袭之破三巢军声振矣寻祭山川誓部士因坛而军客以为言奈何悬孤军为注第申城守乘间出什全母轻予敌将军谢曰嗟乎此自尽之术也何谓什全彼其近者环城而傅之。远者绝我粮道。即死有蚤暮。吾宁能坐毙乎哉。吾以一军当门。门以时启闭彼无扞出入庶几犹得继晨炊且业巳成军背城借一则吾事也吾观寇虐太甚。彼固当衰。天道好还。终不以无道。蔑有道。吾郡中横及四鄙。下及九原。祸乱极矣。天将悔祸。其在斯乎。间者自贼中来言贼众食少野无所掠闻将军出率首鼠两端将军帅潜师觇贼形以轻舟进猝遇贼贼举兵前将军大呼曰来我东田欧阳深也若能来决一死战。不即趣降。贼故惮将军皆辟易遂麾兵分道进克七巢乘胜递击之遂破尾岭英林潘径水田下浯上塘郑坑诸砦俘馘渠魁以狥下其余党数千人人授军府一劵以归官司无所问乃分遣故部士习贼中者往谕祸福令趣降诸酋惟黄元爵谢爱夫为魁羣贼视之为进止二酋则以将军之言信愿自下将军将军许之羣贼皆解于是洪朝珍柯嘉勖自漳州至苏光祚康大福自兴化至皆就降降者无虑数万人悉授券遣归愿从军者置部下贼首江玺李五观首发难往往发塜陷城惧诛犹薄安平为乱郡人无不切齿愿甘心焉将军辄以新兵数千大破贼俘玺五观等凡八磔市中余党悉平境内安堵如故军府论最　诏进行都司署都指挥佥事戍泉漳其年倭大入闽破兴化军府檄将军军距贼南下军濑溪从贼既饱人人思挟重潜归独忌将车无所出会予乞浙师且至贼避兴化壁崎头而将军进次东霄距贼十五里而近贼愤则悉以精锐集将军客谓将军请避其锐将军嚄唶部士义不避绥勉之吾党得死所矣遂帅新兵殊死战贼且郄且前比日入将军中矛犹刃二贼以死诸新兵翼将军出入悉死之黄元爵奉将军尸乃得归敛及余护戚将军军至歼贼酒林后将军死期仅再踰月人谓将军以烈死无让睢阳事闻　诏赐祭葬立祠录其子孙世袭指挥佥事嗟乎将军故千金子。恂恂儒生。及其拥虚号倡义兵。惟是军府咫尺书耳。未尝授一旅之众。担石之储也。亦未尝起世禄之家。当推毂分阃之任也。徒▲真将军哉 
　　以拊循得士。不战而屈人之兵。即宿将在师。宜未及此。乃若兴化之事为厉阶者谁邪。彼或受　诏赴援。且为将军唇齿。卒之观望以幸成事。并以爵禄考终饰巾有期异日何面目见将军地下往闽事急余未及诔将军将军子尚书郎述将军质行甚具余入司马习尚书郎贤乃今修死事功司马事也将军名在勋府余请得而诔之其辞曰 
　　赫赫　世宗嘉靖万邦海隅出日莫不来王岛夷从逆侵轶我疆迄于闽海乱略用张桓桓万户时维欧阳布衣诵义剧季原尝一呼而集我武维扬郡中底定爰及清漳引身归老脱屣戎行天降闽殃殚于壬戌泽量僵尸祸及枯骨岿然孤城郊垒四塞岂无材官蒙彼巾帼谁为败谋无庸一卒亦越游公首事决策维彼祸区匪伊弗克绍介监司车币来薄岂伊不怀父母之国将军唯唯翻然杖策上谒辕门坐筹失得卷甲夜归勃有战色发号选徒纷纷食客登坛誓师鼓行而出城存与存他不遑恤有如一鹗恶用累百独秉潜师躬冐不测厉声自名闻者褫魄分道前驱贼吭可扼师无留行递有俘馘胁从罔治归尔营窟授劵为征勿复捕格羣凶四面尽解金革凡我无知甘伏斧质惟公肆赦投诸阡陌宣言尔来恢恢帝德逋逃十万咸与精白彼惛怙终干我典则我旅维新转战逐北乘胜长驱罪人斯获矜棘□□□我旧物惟　帝念功申命有赫昊天不格寇集于莆何物狂且哆口而呼天兵且至寇何为乎仆无不戒奄忽巳痡褫彼戎服窃彼兵符入为内应实繁有徒中夜城坏悉为夷俘龂龂宿饱故窟封狐血牙膏吻睥睨归涂将军至止夙夜援桴神奸不逞亦畜凶图先声虩虩组练从吴捐城避舍遵海且逋咫尺相望厥左蝥弧今则疐尾昔跋我胡偾兴疾视集此暌孤亦知不敌。避难非夫奋衣跃马志在黄垆敌如脱兔我则韩卢身先死士。肝脑同涂。战不旋踵。灭此乃餔。鼓声未死白日云徂力穷援绝天夺夷吾呜呼哀哉凡此有身得正即毙与幸须臾无宁狥义借曰不赀同归九地壮哉国士社稷之卫惟帝好生蝝蠕不废肉骨生死闽南万亿胡然不天吉人其肂仲氏世官伯也主计宜尔阜昌本支百世谁谓冥冥厥有司契尔躬不阅尔后之利狼瞫如生。陵则终殪。修短同条。熏莸异器。国事在戎。封疆是寄。辨以致死。引而弗替。我思旧勋敬告疆吏 

　　【 气色朗抗笔力郁苍】 

　　○少保胡公诔 【 并序】 

　　沈明臣 
　　维嘉靖四十有四年仲冬日明故光禄大夫少保兼太子太保兵部尚书兼都察院右都御史奉敕都督浙直江福四省军务新安胡公以逮诣卒于京师呜呼哀哉三台中圻。太星告殒。夷夏同悲。黄稚走哭。畊夫为之释耒。织妾爰以下机。舍佩损珥者充闾。掇耜兴谣者载路。虽哀邓劈面。而慕羊罢市。蔑以过也。呜呼哀哉公进士高等筮知益都服阕补令余姚旋擢监察御史出巡穷边继临旧楚声高避马光烛埋轮皇朝着令凡宦履所先之地不得重为巡察而公乃以殊异越格重来淅水增波镇山借色于时卉服外侵疆犷内扇鲸鲵肆毒吴越丘墟瓯闽江淮流血成海朔方中山韩魏齐楚之甲巴蜀番禺麻阳永顺保靖容美思田之众椎结髽首负毒弩而横戈投石超距挽强弓以挥戟士马四集旛旗蔽野虽控弦十万水犀三千何足以云然一贼彍弩百吏不前譬之匹禽负矢而百禽皆奔矣故陆战则僵尸千里水战则浮骸蔽江剽城攻邑剥掠虔刘缙绅屠戮士女蒙污虽非折骨易子之危实有负汲然眉之困于是　天子震怒临朝不怡提兵绾符一二大吏咸伏法受诛焉公乃慨然忘死誓不遗贼爰声大义则张胆明目迭出奇策则潜虑密谋延揽英豪。选锐授甲。劝以赏赐。纠以刑罚。于时贼逼檇李而公适行部赤城边遽告急轻驰星赴灼贼可饵瓮酒于毒贼果自餧不战而毙于是授画苗兵歼之王江泾上斩首三千流尸万计军威大振士气倍百于是我兵始知贼亦易与竞思踏军搴旗坎墉先登之绪矣旧吴遂有□脰陆▲成功之本 
　　坝横泾之捷东越遂有清风仙居龛山之捷皇陵四抗夷魄尽禠牛蹄之鳞悉委命于涸辙矣状闻天威始霁手降褒纶超序中司载贰夏部东南军务悉委总督公私计祸本不薙东裔之难未夷内蠹犹存南国之清无日乃用侦谍饵以重贿剪徐海叶明陈东于吴境购王直于松浦东收金塘后梅翁洲之绩西奏乍浦维阳之功于是六合荷清尘之期而四海罢晏开之警矣　天子嘉乃于襄之勋使正祈父之位秩崇宫保荣晋台孤赠先叙后光荣异常丰功显赏▲可谓□心塞渊 
　　岂不于赫乎昭灼于一时者哉然风波潜骇危机密发朝霞启晖太阳戢曜葱聚来代牧之命昌国脱走赵之身公乃诣阙请辜分填沟壑　天子明圣。下诏放归。隐悼播越及于宽政虽无忘存阙之诚亦庶几首丘之志矣无何复有言者葢克霍而返谗言弥兴庸人上变污连亚夫于是有槛车之征不免相国之系时　天子虽发重问之　诏而实存议劳之仁惜左右寡邮良鉴鸠之进公遂卒于狱焉呜呼哀哉兰□倾顿。桂林移植激情风烈愤意云踊是故士治受诬于王浑。安西含冤于钟会。眦睢积衅。功不偿死。葢自昔而巳然矣。呜呼哀哉属者　先帝宾天今　上继绪旧冤俱刷万品咸新地下无吞声之鬼人世多扬眉之夫公独衔恤黄原覆盆寝日伏阙尠吕强之书段频之功莫发吁天乏朱勃之疏马援之罪谁明呜呼哀哉臣也昔叨记室谊若门生提章惭郭亮之风。变服愧魏邵之节。使公之伟烈不着于旗常。而微过未湔于圣世。不亦悲乎。乃退而作诛以自伤焉其词曰 
　　▲风云变色 
　　天禀上才。为国纲纪。岳渎降灵。虞帝攸祉。封陈归姓。爰谥从起炎策流声子孟伯始首察孝廉。奸收御史。操行洁清。质威父子。安定汉居。新安晋徙。代鸿阀阅。家袭青紫。显矣集英。大鄣发迹。祠事庐江。实光祖德。卓卓令公。英英悊选犀角丰盈高明昭显磊荦慷慨闳廓深远经术起家。策名霄汉。扬芳飞文。龙章虎矕。再绾邑符。青越名令。廉能奉公。班宣法政。踔迁御史。惠文执法。百寮师风。三楚澄辙悬镜不疲覆案虚实于时吴越。申祸无良。东鳀鼓浪。短发跳梁。士孽内讧。陈叶徐王。大乱之剡。苛我邮疆。东国南纪。萧条万里。惨酷荼毒。城邑崩毁。野绝青烟。关门昼键。官无完寺。卒不一战。虎符四发。征兵满地。悬师费亿。旷积年岁。覆军殄将。知勇俱废。隳法于典。诛及大吏。骇薄旧京皇帝震赫譬彼疾病大风苛毒。传化上下良医所恧。天子曰吁。恶用六师不有三尺孰为我持廷议众集。维宪克之。危事不齿。谁敢先对。昔有条章。简　帝之内。　帝曰汝宪。汝其往治。越禁取能以救时弊。绣斧再临。起我百废。慎用六柄。为民统纪。纠刑明罚。肇末▲良臣得明主故能成功 
　　竱本。誓清江裔。以报　天子。公曰瞿瞿。椎牛享士。均服振振。勇不逃死。王泾出奇。军始作气。捷凯屡收。群凶就殪。东土底平。万国宁谧。繄昔王泾。何战之鏖。装露桡船。共储酒醪。穴毒瓶甒。醒□群枭。三军鬪志。阚虓百倍。露布尔日扬。贼为憔悴。肉薄登陴。鼓行而进。席屡胜威。雷击霆震。于铄令公。后归先出。擐甲扬锋。申明军律。诛赏亟行。功罪靡夫。大战十余。小战千百。知不及谋。勇不程力。玩弄鼓掌。目无全贼阻险在心前筹处画。偏裨授策。战士用命。出凿凶门。刻期取胜用▲文势亦如龙威虎震剑拔□张 
　　裕头屑使当履舄宣法勤身。以定南国。罢枕霜戈。饥啜江渌。夜不蓐寝。重茧驱逐。死不敢请。夷无筋骨。伏弢衉血。鼓音不息。噫嗟令公。四海承风。畅于异类。臣节以共。凯奏　帝阙。奉觞上寿。　帝曰在廷孰居宪右御众牧人。文武具才。中丞司马。进序棘槐。以率受爵。毂阃便宜。公曰臣宪。死不敢辞。受命忘家。枹鼓忘身。简服士卒。约束重申。建节衔命。以明四方。拊循和辑。以肃戎行。若换耳目。弗移声章。于时内孽。叫嚣狂奴。穴里外伏。直乃魁渠。奸轨逞志。絓祸鼓衅。心不可畜。偷生以殉。维我令公。殚心作图谲谋博画独运神枢。柔远刚迩。左牝右牡。迭用周旋。机弗怕究。贿成间使。呓坚文降。约辞逸志。厚交贰党飞渡溟渤贼落吾掌孤城围解。罪人伏辜。惶怖归死。执馘献俘。揃铲大憝。京观彰功。除残去秽。六合同风弭其百苛妎其谗慝江海环之民无改易陆人居陆。水人居水。击草除田。櫜弓卧鼓。安居乐业。甘食美服。田野市井。游敖嬉逐。鸣鸡吠狗。烟火相属民命在天挈悬我公公实再造。东岱匪庸。勋载盟府。彝锼鼎镌。方仲颜行。伊尚随肩。锡与蕃渥。位尊九列。三孤崇阶。青宫并揭。式胙茅土。庶征高伐。公曰明圣百神以和。帝天灵赫。庙筭孔嘉。先王钟鼓。讵敢自多。威忾夷夏。功名发闻。谗人侧目。载祸及门。造作飞条。竞欲咀嚼。争宠害能。熏胥怨即内寡休休外乏谔谔抹杀鸿巨指索纤薄谓功为罪。移清以浊。　天皇圣明不罪言者雠功宽过。放在革□。□受诽谤。投杼□□。□□□轴。悲何以堪。乃衅于难卒死于谗。呜呼哀哉。□□□□□车来征。投杯而起。束身归庭。上书自理。庶回天听。谁为主图。以免尹铎。怨若怨焉。夫哉伯乐。今也不然。罚善宝恶。卒忤贵臣。祸在不测。积不相能。玉雪难白。呜呼哀哉。昭私难作。昔人攸慨。微基厚墉。崇朝而坏。逐匄以戈。善逃安在。呜呼哀哉。若卢决命。符彼新丰。绝食廷尉。条侯倏恫。衔凄呜咽。乌尽藏弓。岂无圣主。天听则灵。伏波藁葬。薏苡未明。功臣骨解。天下涕零。舆哀殡丧。我心怦怦。呜呼哀哉小物不勤大患终掇不善过宾家覆身殁鱼也死贿食其亡羊蓄怨滋厚咎岂在明呜呼哀哉成天地功。子孙必章斯理不欺吾信其常呜呼▲公冤卒□以此哀哉 

　　【 予浙倭寇赖胡公戡定藉有宁宇至今父老犹津津道之其使酒叱咤固英雄常态而功成被谗身之不保悲夫徐文长之哭公曰公之律巳也则当思其过而人之免乱也则当思公之功今而两不思也遂以罹于凶斯言也痛吮入骨矣】 

　　○陈烈妇唐氏诔 【 有序】 

　　屠隆 
　　陈烈妇云间人。侍御史唐公本尧女也。唐公初娶王孺人。为别驾王公女。继娶胡孺人。为中丞胡公女孙。生男光启。及烈妇。光启年纔舞象。材擅雕龙。将撷晶华。腾骧秇苑。洵西极之吉光。岱渊之灵宝。不佞忘年石友也。烈妇生而秀慧。性复共庄。姿洁怀氷。材饶咏雪。五岁授书。悉通大义。七龄亡母。依于长姑。青春闭户。鸾凤组其绣纹。玄夜挑镫。龙虎（矕）[蛮上声被也]彼缃帙。月姊天孙。人称圣女。仙姿霞骨。讵字凡儿。同邑太史陈公。石渠鸿彦。杨棻藻于兰台。公子允正王瓒黄流蔚嘉声于芝圃侍御公乃许归焉富而尚素躬德曜之齐眉贵而能勤习少君之提瓮叶凤谐鸾。雍而调瑟。鸣鸡弋雁。肃以若宾。允正才情并美挺秦嘉之俊姿肤神双清抱卫玠之羸疾美好不祥清露晞于朝日玄宰善妬崇兰败于秋风神剑沉浦连城去都凤侣既捐鹓雏旋失白日陡昏辄分此身之若寄朱颜立槁即处人世以何心桃李芳妍。质本春卉。兰鞠幽冷。节迈秋香。少日遗奁。镜不拭而转翳。嫁时故袄。笥任迭而为灰。顾舅在高堂晨昏或缺夫淹浅土窀穸讵安蹔留此不死之身期毕我未了之事相冢有道劖圹必亲陇草芊绵。野风凄紧。红树白杨。彼猿嗥其如诉。黄沙垩土。虽乌吻其俱伤白发衰亲无儿送老绿鬟少妇代子承欢霜未零而击絮。亲奉寒衣。日将旦而进餐。手烹甘旨。人尽嗟称舅也叹息得妇如此有子不如内秉坚贞茕茕自矢外理家政井井有条呴沫保母不忘故情丧葬长姑力分兄义念亡舅而恤其季女怜小姑而逮其所生身后之事差完死殉之计遂决筴丧礼而棺圹含殓举无遗漏属陈产而兄弟姊妹咸有推恩诀兄而戢身户内节烈隐而叵测谢父而留书带间神气整而不乱夫死妇死。琼森之岁八年。舅存身存。必死之心一日。不生而生。冀少效于陈氏。求死得死。亦何恋于人寰。嗟夫死事易成事难须眉之夫媿之笄袆之媪何有死生亦大矣妇能死又能善于处死余曰女圣殆非谀耶于是为之诔曰 
　　虹流华渚庆都发祥放勋丰胙迈迹平阳以国为氏后裔曰唐西派东流支分长水穆神尧之鸿德洵远被于江澨代有令人蹈道秉礼门阀蝉连文质相底或缨组而翔天衢或褐玉而行蓬蔂峰泖苞结是生御史暐晔御史闳博以温岳岳柱下出历江藩览天道之止足蚤归贲于丘樊伯子曰启晶莹瑶琨惠而好我风义是敦嘉祥盎勃复挺贤媛惟兹贤媛煌煌闺秀若兰若荪为璚为玖兼婉嫕而明慧娴女诫与家言?由妙徐洲之笺记工苏蕙之刺绣笄而归陈为史也妇厥壻清韶亦庶嘉耦既执□栉遂躬（瀡）[髓]（滫）[搜]贵而能下才兮无有共以相夫孝事其舅中闺外朝肃若▲嫕（伊人婉嫕顺从□）言?由（曾）训也??修瀡（浙米也） 
　　宾友鸡鸣视旦德义切槱华绮???御于身流黄不去其手夫婴羸疾奄奄下泉卧不解髢籹谢黛铅逮其临革苦中莫宣愿以身代跽而吁天陈宗宜祀妇躯可捐帝阍远而窅茫。夫命溘而陨灭。嗟氷圻而霰零。陡云霾而地裂。即无心于人世亦何难死殉而同穴镜留箧而生尘。（袿）[圭妇人长衣]在笥而永迭。厌白日之昭昭。爱黄垆之（圽）[丘殁]圽。鸺鹠昼出。鬼伯夜催。梧楸萧飒。阴风凄其。前无一息。后有万期。夫窆未毕妇道其亏畴事姑舅畴拊孤儿今日何日非我死时承欢大人代子以媳中厨甘鱻旦晚上食妇实胜子舅为太息皇天降割复夺我孤陈氏如线堇有此雏视日余阴所为区区一旦巳矣我又何图从此人世益赘肬乎蟏蛸当门。青泪之痕尽血。狐狸吊室。红颜之骨巳枯。叶槭槭而吟秋。灯荧荧而照夜。不问四时之寒暑。乌知百卉之开谢。睹家杼兮亝阁之前。闻邻杵兮霜月之下。思藁砧而无从。抚哀弦而莫写。父兄慰藉姑姊相宽破涕为笑易悲为驩数更伏腊舅亦葢棺且哀且计身后无患惟舅夫之与巳圹亲拮据而力殚既封且树避湿就干含殓悉备丧葬咸安虽夫君之木巳拱而同归之盟未寒死其时矣决烈何难当夫君之将葬前一日而长逝绐女奴以勿泄竟阖户而自缢卒不后而不先求无负同穴之初志距其夫之沦徂直阅历乎八■〈礻冀〉欣岁月之（遒）[酋忽也]迈信蜉蝣之若寄假食饮兮生人无一日而不为死计计讵但乎朝夕吾钦其处心而积虑匪比猝急而引决实乃从容而就义泉路其家人世游程从夫窀穸万古长冥葱葱灵气郁郁嘉城天寒木落春回草荣彤管纪其令淑上帝录其坚贞岂终閟于幽壤将甡举于瑶京 

　　【 从容就义更难于慷慨捐躯绘彼奇节须此□毫】 

　　◆辞 

　　东湖先生方君招魂辞 
　　吴氏二贤母哀词 
　　陆太史夫人哀词 
　　哀襄王辞 

　　○东湖先生方君招魂辞 

　　宋濂 
　　至正元年春东湖先生年过九十貌加癯而神益腴一旦合贤士大夫于庭先生被古冠衣出肃宾升堂巳复揖宾咸东向坐顾外孙杨恒执豆笾乃从容举觯而扬言曰老夫耄矣其去人间世不远矣私自念阴阳之运。相摩相荡。而人实藉是以成形而生者。必有死。蹔聚者必终散。尝昧昧思之上自头颅齿发下自肩髀腰膂不知何者为可藉何者为可恒乃欲长生坐阅世而不死乎予每读古书见所谓豪杰之士不可胜数或提三尺之剑。拥百万兵。喑哑叱咤。而江水为之涌起。或掉三寸舌。高轩结驷。游骋于诸侯之间。亦足以慑强而下敌若而人其材略雄矣。其精魄劲矣吾将求而与之游则巳荡为飘氛而无致诘矣呜呼世之人凡以有涯之身。与无涯敌者。皆可悲也。是以荣启期林类之徒。有见乎此。或被索鼓琴。或行畦拾穗虽至老死。不以戚戚少婴其心。予窃慕之尝闻古有虞殡之章葢羣歌以挽榇于途与其施诸死后之鬼孰若予亲见之贤士大夫若不自弃宜赋诗▲弱草轻尘可悲可悯 
　　以挽予予当乘安车而出使善音者道予而歌予且击轮为节以应之是未必遽减于秦淮海也贤士大夫若从予言愿举此觯为贤士大夫寿众皆曰然先生既行觯巳又举觯言曰贤士大夫固挽我矣予又闻古之人有遭谗放逐者或闵其魂魄离散而不复还作辞以招之其人初未尝死也予虽无放逐之忧而其精神皆巳斁竭筋骨皆巳罢惫顾未死耳幸未死有能辞以招我庶几翩然自适与夫既死而有灵亦御云龙而一下听之又未必不辗然而笑也此非属吾景濂而谁为愿举此觯为吾景濂寿濂又曰然于是贤士大夫执觯以酢先生且各譔歌诗一章以进濂因制为招魂辞云先生名寀字德载姓方氏越之暨阳人其行大略见于延陵吴公所著碑铭辞曰魂兮既徕母远征些上下八极皆蒙冥些华山如云倚空青些下有芝房炳明灵些自间绮疏紫檀扃些铜龙承枢吐赤瑛些绣帷高褰耀辎軿些绿虵卫毂若流星些淳熬熊胹溢鼎铏些狼臅凝膏如玉晶些九霞玄冠五彩綎些麟衫麑裘光荧荧些珩璜合节锵珑玲些离洒巢和一齐鸣些沂嘂飘毊发繁声些赵舞激风肖霓?方?今?些秦歌嫚回近悬璎些室中百具无一不精些中天化居能及此清宁些魂兮归徕不越故庭些 

　　【 旷然于死生之故遂使薤露哀挽等于宋臈清歌】 

　　○吴氏二贤母哀词 

　　方孝儒 
　　永兴吴君荃母林年二十二夫亡亡一月生君甫弥月大父继没太母胡与林昼夜苦誓保持孤遗强暴欲胁娶林林负儿与姑逃稍长鬻簪珥资其就学学垂成而林卒胡督之益力于是吴君为知名士吴氏宗赖以弗坠予谓托孤寄命丈夫所难而二母能之因为词以宣其哀词曰木则有枝兮妇则有夫嗟我二妇兮独何孤夫兮谓何兮子犹在腹为雌为雄兮吾将谁卜子之生兮幸非女朝哭夫兮暮抱儿乳夫有知兮无知相儿兮上缵遗绪夫虽死兮舅在堂子生弥月兮舅亦云亡姑哭舅兮又哭子抚厥孙兮涕泗其滂我二妇兮何为守空帏兮夜凄凄凉风惨兮中人蟋蟀鸣兮儿夜啼抚枕兮太息起绕床兮泪沾臆夫死有言兮耳犹闻。吾儿不育兮吴鬼安食。妇辟纑兮姑抱儿吾儿虽微兮吾夫在兹孰谓余兮荼蓼余甘之兮如饴彼何心兮狐鼠乘余孤兮谋覆吾祀跳梁瞰室兮啸众以呼谓余茕兮将焉与处山之石兮巍巍海之水兮靡有涯水可竭兮石可移身宁死▲以儿女语写壮士心 
　　兮节不可亏襁吾儿兮我负来何难兮去何阻夫有神兮愿为虎身寄虎腹兮免人余侮谅一死兮何难志未伸兮魂魄靡安姑寿康兮子苟能养瞑余目兮从夫九泉我姻兮我娅悯余孤兮余舍昔妾媵兮如云今只影兮灯夜汲涧兮手龟抱薪兮棘裂我衣首如蓬兮谁理未亡人兮何有容仪袖簪兮脱珥揭罗襦兮裂文绮粥之兮为谁式教兮我儿嗟我儿兮勿怠荒尔祖尔父兮厥闻孔彰我不死兮为尔之故尔能立兮尔父不亡夙出兮暮归不眠兮达旦勿谓母▲□想 
　　贫兮儋石无储吾儿读书兮我宁不饭儿践兮母言焚膏继晷兮以岁以年年忽及兮加冠文之声兮烂然妇于姑兮相与吴之先公兮庶几无馁感昔兮念今一悲兮一喜儿奉觞兮彩衣翩愿寿兮如彼南山将竭力兮终养母忽游兮不还姑抚妇兮泣呜呜曷不尔兮死无衰残兮不死尔盛年兮罹此毒痡孙悲号兮奉大母有孙存兮大母无苦大母无子兮孙无父孙多材兮善奉甘旨嗟二母兮亦孔之难誓死抚孤兮身死志完引千钧兮一发以手障兮惊澜二母死兮不死有子甚文兮善在国史国史旌铭兮五色有炜下烛泉扃兮上薄星纪彼何人兮艳妇夫尸在床兮笑言诩诩倾人宗兮殒人祀地下逢之兮颡汗犹泚呜呼哀哉家有妇兮国有臣妇死以姑兮臣死以君胡独二母兮吴祀是存呜呼胡独二母兮。吴氏是存。 

　　【 真情实事不假铺张字字神怆】 

　　○陆太史夫人哀词 【 有序】 

　　屠隆 
　　陆太史敬承丧其夫人痛悼而赋神伤太史达士赋神伤神可伤乎余为作哀挽而以旷语终焉 
　　有美玄娥窈窕连娟来偶喆士相将盛年士也早贵交戟之衷玉版金弢爇兰与芷夫人相之蹈道秉礼鳬雁宵往鸡呜戒起婉不及媟敬不废欢以肃以雍如蕙如兰浣濯必亲拮据无难备炊未馁。击絮未寒。士也晏客。畜醑治餐。士也远行。秣马装鞍。但见其给莫知其端厥德乃并厥情乃深人怜以色我怜以心珊瑚为珥玳瑁为簪芙蓉羽帐葡萄锦衾百龄无恙玉瑟雕琴一朝迁变荣华衰飒花落辞条。珠亡去匣。月冷虹梁。云栖画阁。香奁昼空。金锁夜合。鸾镜在台。蛛丝盈箧。雕床绣被。俨然空陈。御巾袤粉。更有何人。衣焚为灰。钗碎为尘。惨不忍见。动魄伤神素帷望影望不可亲有时入梦惝怳非真呜呼夫君□□□哀仰天而哭浮云为摧入室而叹悲风忽来能伤人心一夕夜台万物纷轮往来赡部偶然而合名为夫妇偶然而散如电如露大运行尽去不能顾美则琉璃。▲可以醒痴 
　　华则彩云。魂消香灭。空遗罗裙生游曲房死委荒坟千秋万岁同尽何云死也孰化生也孰造瞥而成合。瞥而凋耗。执而号之。为造物笑恩亦飘风爱亦飘风逐情遣累。以翔太空。 

　　【 浓语如雾冷语如霜】 

　　○哀襄王辞 【 有序】 

　　汪道昆 
　　余守襄襄庄王独亲守有加礼后十年余至庄王业巳弃国人余问园陵去国门百里而近余居楚习为之歌楚以哀之其辞曰 
　　思皇先后起郢中些睠兹近属茂乃庸些明明嗣服睦周宗些荃胡不居誉命同些繄昔宪王胙赤土些□共不二方于鲁些维王中兴及踵武些绵绵世祀保昌阜些荃胡不居享纯嘏些峩峩主器亶幼清些胡然而金胡然而玉俨容声些维仲若季淑且钓些荃胡不居翼有成些相彼后宫邦之媛些纮綖絺绤躬为俭些周南樛木无违怨些荃胡不居尚婉恋些宗公有事序本支些爇萧执鬯逆皇尸些僾然在位如见之些荃胡不居燕岁□些汉水方城亘千里些烝烝有众何可胜齿些巷歌里相辍弗起些于戏不忘不啻若其考妣些荃胡不居为民纪些故宫岋嶪。郁云兴些。高堂七仞。墄且平些。方连交倚。列丹楹些。洞房阿阁。籍重茵些。荃胡不居四体宁些东壁西昆。壮以丽些。长筵曲宴。礼乐备些。四坐行觞。歌既醉些。荃胡不居主高会些章华授简。盛文章些。厥有宋玉。独擅场些。仲宣邺下。当雁行些。杜陵奕叶。扬芬芳些。民歌出牧。临高阳些。落日倒载。甘楚狂些。此皆蝉脱。何有乡些。荃胡不居相翱翔些高唐之上。朝云幕些。粲粲天人。艳初日些。轻裾文履。纷来集些。便娟绰约。丽以则些。荃胡不居友琴瑟些翩翩汉浦。翔二妃些。英英结佩。光陆离些。若远若近。扬蛾眉些。荃胡不居引令仪些三湘七泽。下秋潦些。沅芷澧兰。富芳草些。荃胡不居可终老些阳阿激楚。歌杂陈些。倡以白雪。和阳春些。刘商刻羽。妙入神些。荃胡不居听其真些大椿有秋。菌无昔些。终古同归。彭殇匹些。洵美有子。其仪一些。人貌荣名。永无射些。王公有土。可用式些。乱曰灵之来兮夷犹乘白云兮驱蓐收灵之去兮阻修扈太一兮总九州岛岛怀故宇兮蒿目着遗爱兮千秋 

　　【 缠绵浓至不减楚些】 

　　◆祭文 

　　祭彭民望文 
　　祭黎惟敬少参文 
　　祭李于鳞文 
　　祭君典墓文 
　　祭二陆先生文 
　　戏为生祭周叔南文 
　　祭李卓吾先生文 
　　祭海忠介公文 
　　祭李松汀文 
　　祭饿死张烈妇文 
　　祭张睢阳文 
　　祭曹太公文 

　　○祭彭民望文 

　　李东阳 
　　老葵彭君民望既卒且禫其子长沙府学生骐归自京师君之友某乃能以束香端布为文寓骐使归以祭君曰呜呼老葵而止于斯生无以为存而死无以为归有禄也而家不得以为养有家也而身不得以为栖君于此时虽欲为无名之士不识字之人而亦不可得而为也然则学何为而博。诗何为而奇。举何凭而捷。闻何藉而驰。彼造物者何所厚而予。又何所靳而不施耶。嗟今之交如手翻覆惟我与子义则骨▲一语酸绝 
　　肉然而济难名死吾不如孔易致赙启殡吾不如宗器着状买石吾不如元王妻嫠居于家而吾不能赡。子游学于外而吾不能淑。乃徒絮酒为仪。悲歌当哭。挂徐剑而伤心。返桥车而痛腹。是将何助乎君而亦何慰乎仆也。我堂子居我陌子游魂乎来乎其在故丘山川悠悠道阻且修尔孤之还宛乎若送子之辀也数千里之外九原之下其有感于予之求之也耶 

　　【 真至而文】 

　　○祭黎惟敬少参文 

　　王世贞 
　　呜呼丙辰之春胥会招提余使而东于鳞乃西宗徐并镳觞榼提携明卿继之若鸟逐栖却误伯承改辙几迷君甫毕试其颊犹黧竭蹷而趋式燕以嘻余戏谓君生黎熟黎君笑而答生熟均半摉其褒中乃多篇翰虬龙郁屈虹霞焕烂二京可嗣五岭推冠余时吐舌口不及赞改席卜夜。清吹妙弹遏云停空呼斗□汉君独颓然。乐靡及乱庶几新沓。不作中散。曾几何日南北各天君椽銮坡余耕甫田世之弃余如一败旃公独宝之若狐白焉倦羽頳鳞。银钩灿然。愧无玉案。以报琼篇。散若蓬飞聚则丝牵余部吴兴君为不速颠倒裳衣。酒炙相属。遂登岘山。探讨松竹颜公洼樽磨藓以读放舟碧浪。改席浮玉。明月飞镜。皎洁天目。高山激弦。回波流曲。名画法书。恣君品录。屈指千载。此胜畴续。其后五岁余领冏卿君佐两制出入承明休沐之暇余或逢迎款段系门。凿落细倾。仅火再钻乃西郧征。君唱骊驹余音袅旌丙子之冬纳节归畊君时起告访我园亭短屐轻舠一二友生蹑披巑岏览撷葱青宾主东南胜事颇并粤峤之南。耿焉文星。知君得老。悬车羊城。鳞羽虽艰。音邮互继。君健饮噉。百年可致。有友桢伯书及家弟豫章片石刻君梦记谓一羽流矫矫其袂致音元美。君为我使。醒而笔之。三日忽逝若醉若寐又若蝉蜕非君仙游则我鬼趣君有令昆亦有哲嗣并君其三并拜天曹缙绅之阀孰与君高雅量冲襟恬进洁操千顷宏波静不为涛千仞层崖陟不令劳广文之绝。供奉之豪。君实兼之。所享独饶。有宫易仙。郁乎岧嶤。二子栖焉。服饵逍遥信君所梦君必与遨逝者奚憾存者奚忉呜呼哀哉 

　　【 缕缕如诉】 

　　○祭李于鳞文 

　　王世贞 
　　维隆庆四年八月十九日河南按察司按察使沧溟李先生于鳞卒于苫次其友人山西按察司按察使孤子王世贞闻讣之一日不及为位而以家艰归全明年之三月壬戌朔哀毁小定乃始能为诗百二十韵以哭之又为文一章絮酒炙鸡裹粮授其仆之济上而告先生曰呜呼维子文章。珠藏玉府。示世模楷为明粉黼独立熙台子鼓余舞炳烺长夜。追琢万古。余所心悲。郁曲龃龉。千二百言。亦足以吐其未竟者酹而告汝昔署爽鸠。从若风虎。为郎序迁。不隔跬武清霜昼粲白日宵炬子前西逝余亦东迈。高揭二华。■〈山上差下〉峩岱泰。黄河其间。烱一衣带。玉女腾噏。海若横眦。子之挂冠。凤矫鸿骞。余嗣解组。屈蠖哀蝉。凊泌衡门。其迹则然。所不接席。徂垂十年。圣人中兴。纁帛交贲。子时幡然。顾我色喜。当为女先。女其强起。余谢不可。子曰毋尔畴族女雠畴烛女幽得不思报节士所羞女以佚归。造物所仇。雪涕而冠。实维子谋。旬宣于浙。从子之后。汴绣子被。晋斧余授。太白配月。俯视列宿。云物睥睨。风云僝僽。子之哲妣。悠然见遗。扶服修途。吊影繐帷小人有毋能不攒思美疢朝□。夕而拂衣。奎璧晻翳。沧波竭涸。忽传子耗。既疑且愕。曾未回睫。家祸亦作。髓泪骈枯。肝腑寸凿。呜呼哀哉人生鲜欢。维事父母生我知我爰及朋友一旦尽矣。肤立同朽。维余与子。匪伹三益。薄禄微声。以逮休戚。凡子先驱。余必偕值。子今溘然。视我若捐。余独何恃。而能久全。余复何心。而游世间。子困尸谗。余困人言。存者受憎。殁者受怜。呜呼哀哉。惟昔济上。坐而丙夜。执手浩叹。谁为来者。尼■〈日冉〉暌则。轲周分驾。邈尔汉季。为两司马。不闻扬扢。以绍谟雅。兰金协契。山水齐徽。惟余二人。开辟所希。浮生如寄。胡能不归。金石可泐。荣名庶几。言犹在耳。其人巳非。呜呼哀哉子之遗孤。驹而汗血。子之遗编。家传白雪。有承相在。戚若昆弟。二三友生。其进未巳。素车虽杳。斑管娄纪。人谁无死。子死可矣。呜呼哀哉尚飨 

　　【 情言沁心酸言浸骨生死之涕尽于此矣】 

　　○祭君典墓文 

　　屠隆 
　　呜呼君典墓宿艹矣胔骼虽陈灵明不灭其上直紫宸玉清之班司黄箓而典金笥乎其下充明晨都监惣地下主者乎其再来劫世茂明鸿烈高议云台了未了之缘竟未竟之志炳烺煜霅照烛天壤也是皆不可知。而徒见一棺土坯。四郊藂莽。烟雾冥蒙。霜风凄紧。坠叶逐狐兔。飞沙吹野磷。生平英雄若何。而一□至此。能不摧心。以君典之才之年斯时政宜入侍金华。立交戟。握如椽银不律以进退今古。斧藻太平。出坐高牙大纛。南征夷北讨虏。献俘封观以酬宿昔白猿黄石磊傀匈怀又不然而裹粮蜡屐。登名山。探洞府。采药寻仙。与二三烟朋霞友短桡轻吹出具区笠泽湖口啸歌搔首而问青天又不然而开华堂。入奥房。拥妖丽。听笙竽。一朝有事。弃妻子如遗迹。是皆天之所以假英雄者。奈何曾不一有。而辄冥冥漠漠。去与狐狸山鬼邻乎。嗟嗟君典巳矣方君之讣来由拳仆推去不信无何信矣犹惝怳以疑夫夫非死者岂其梦邪五年而遇一宛陵老僧小白华山下偶与及君典之死老僧曰我国宁有死沈郎彼属蹔有所避要尚在人间心知其非至言乃作有情痴犹庶几万一老衲之口有据也道家有太阴易形死百年而起君典无乃是邪仆低回俯仰君□而前无有君典君典而后亦无有君典其气无所不苞而其才无所不办古有如酒催平乐花宿杜陵君能之朝提猛士□□□人君能之家散万金身留一剑君能之上马□□□马草露布君能之三尺七首一腔热血君能之泪洒氷天魂销雪窖君能之八柱擎天四时成岁君能之朝披一品衣□抱九仙骨君能之功成不受赏徒步归南冈君能之若而人者天即留之以雄快当时。跌宕异代。亦胡不可。而溘先朝露。蚤閟下泉。而世之狡儇者软猾者噂沓戚施者虣盩炰烋者椎鄙贪婪者■〈逞，山代口〉■〈逞，山代口〉富贵而白首门祚鼎盛子孙繁昌则何说邪岂彼凡夫造物弃而不收而此英物巨人帝所急也弃故长年急故短世也然汾阳邺侯独不其然又胡可诘也嗟乎君之生也。震旦为驰。君之死也。山河冷寂。君之所关于此世界。讵细故矣。君与仆结婚▲真不可问 
　　后约俟相共努力前期人缘差了择一溪山深僻处若武陵桃源者同结庐家焉而讲求度世大道远追园绮近文?巾马刘盟犹皦日奈何弃之而去乎今者仆墨绶去身黄冠加首徼君之灵夭?屰遇至人授金液还丹大道业遣累刳心以从事密纬而君不在矣茫茫宇宙畴复为余丹房伴侣者能不悲哉古人垂论于甘井至道取喻于用薪葆光啬神可以久视君乃以才名累身以多事损精犯道家所大忌卒夭天年殆不无遗憾焉要之有数在尔巳余昔与君同病而今庶其免矣生天之福君故应自有之不然者再来而与余世外了所未了竟所未竟以践昔盟亦余之上愿也千里远来哭君墓下惟君之灵鉴之 

　　【 山阳哀笛字字玉凄而墨汁淋漓处觉云雾滃生】 

　　○祭二陆先生文 

　　屠隆 
　　遵太湖而顿辔兮览巨野于修冈吊先贤之墟墓兮藤萝翳郁而彷徨时孟冬之玄月兮。风凄紧而雕伤。采蒹葭而临水兮。白露下而为霜。感华亭之唳鹤兮。送吾目于双鸿。孤云莽其起天末兮。怀二俊于江东。标朗秀之飒沓兮。决焉赏巨丽于司空。哀夫子之才大兮。邅逢时而多凶。洵嘉名之鹊奋兮。夫何丛兰之败于秋风。牙旗折而皷音死兮掩双龙于重泉风沙起而昼晦兮。亮精魂之所宣身佩大将之印兮口吐鸿儒之巨言闵四大之缺陷兮。吾独嗟□好之难坚。肆猰■〈犭俞〉之与凿齿兮又张罗而弥天固犯道家之所忌兮。亦夫子之尤也。委去留而无心兮。荪独遗此丘也。剙丛祠而荐藻兮。扬灵爽于千秋也纷木落而艹枯兮睇玄云之若结苍山空而夜寒兮河溅溅而声咽抚长剑而太息兮。缅想夫子之遗烈。尚飨 

　　【 追声琢采□然有光】 

　　○戏为生祭周叔南文 

　　屠隆 
　　呜呼叔南魂先魄逝跃马气灰击剑心死维□有刀维房有矢淹淹下泉一蹶不起曲房长辞玄堂永闭风云惨淡日月飘忽衣弗御而巳尘肉未寒而先骨号树间兮蟪蛄悲床头兮蟋蟀生时多营■〈山钦〉崎突兀追风飞兔摩空爽鹘手摧劲虏足踏溟渤雕龙搏虎为世英物壮图不成饮恨而殁于戏叔南对酒不能饮。有客不能欢。纤月空堕。烛花空寒。哀角巳尽。微钟复残。使我仰天而涕。废箸而叹。呜呼尔形颀颀尔气棱棱固将望尔以千秋合还万里骁腾昨日之日。骋骅骝于天步。今日之日。掩狐兔于寒扃。而使侠士有恨。英雄无年。白璧中断。红粉早捐。三河气咽。六郡心怜华堂宝炬散为荒烟茫茫猎场犁为墓田天青射雕之野地冷饮马之泉又何由逐轻车而出塞随都护而临边呜呼运逓必迁物穷乃终何日弗西何水弗东秋草罢绿春花披红嗟夫君之盛年何瞥焉而死就木形未离于人羣名巳登于鬼录若有人兮山之阿羌俟子兮水之曲风之生兮萧萧灵之来兮肃□又安知龙女之昼游彷佛湘灵之夜哭呜呼世固以形存为存形亡为亡万物扰扰亦又何常千秋神王马骨鱼肠一朝气尽西陵北邙君之言笑如故而黯焉摧藏以恸哭而代管弦。又何必青枫之与白杨。 

　　【 文致凄酸才情熳烂】 

　　○祭李卓吾先生文 

　　陶望龄 
　　先生没且塔矣望龄始求以使事出出且哭于塔院既而不果月在午日在未于是属其友人王赞化修伊蒲之供为词以哭先生曰于戏先生。独处独游。独行独语目如辰曦胆如悬瓠口如震霆笔如飞雨万蛰俄开。羣萌毕怒。或震而惊。以忘其箸。于戏先生。人谓奇败。奇亦何病。蚩蚩者氓。自投坑穽从穽笑山谓山葢峻山谓穽人子言非正等不平耳隆洼孰胜于戏先生。是亦难言。几席之间。蚍蜉所屯。或洼而川。或▲数语为卓老写生□甚毒甚 
　　凸而巅。或坠或攀。不能寸分。匪居之陂。尔见尔闻。于戏先生。是亦难言。气聚必坟。冈陵峙焉。流盛必喧。波涛以奔。谁云地夷。而靡高原。谁云川恬。而靡浪翻。于戏先生。大鹏九万。风在其下。目无川陵。苍然旷野平与非平谁非平者嗟我人斯。其知葢寡。如彼玄驹。而谈驷马。于戏先生。荷泽妙门。姚江正令。法法全真。人人证圣我说无奇尔思不竞杜口忘言谁其善听于戏先生。尔贤尔才。尚或靳予。心知其然。色愉以舞。有大士言。吾不轻汝。汝当作佛。在尔近取。尔佛尔圣。尔则凭怒打掷詈骂以为笑侮。于戏先生。呼牛马足。谓麕狼题。有蹄适五。有角非岐。命之曰麟。胡为弗疑。轩圃虞田。胡为弗来。于戏先生民尊厥闻。若尊其身。保厥是非。如守诅盟。矢鹄何仇。羊蚁何亲。贸首之争。匪地匪城。于戏先生。爱梦憎空吹光斫水涂割匪殊在亡均理于戏先生。巳而巳矣。 

　　【 其旨恢以激其言愤以凄】 

　　○祭海忠介公文 

　　伍袁萃 
　　明故南京右都御史忠介海公发迹琼台悲声天壤勾吴伍袁萃闻其风而慕之有年矣万历乙巳观察海北会海南林宪长臭味交孚乃檄有司构祠祀公既成祭告其辞曰公之衷如皎日。公之履若凝霜。公之心信于君子。公之迹疑于小人。公之胤斩于一时公之名垂于万世人之知公者在绳纠一疏可以见公之概余之知公者在终始一节可以定公之品初厄于吴相。继厄于楚相。今二相之灰冷矣而公之忠诚益显初毁于省臣。继毁于台臣。今二臣之骨寒矣而公之闻誉弥光萃也偏阅名世衡鉴颇审或矫饰于外貌而中情实悖或矜奋于壮年而末路顿隳全节完名惟公一人公之神在天。公之像在堂。廉正者谒之而欣然有会于心。贪邪者谒之而泚然有汗于颡。即矫托者谒之亦见其足将进而趑趄也。呜呼是足以扶植名教而振起世风矣。尚飨 

　　【 光明磊落可以享公】 

　　○祭李松汀文 

　　许獬 
　　呜呼人之生世无所不可知而有所不可知所可知者朝端有公论。闾阎有是非。虽匹夫匹妇之愚而莫之或欺。所不可知者一人之喜怒。弗夷弗时。而尤不可知者天道之与善人。乃有丰有啬有甶??有遗靳弗尽施。曩者先生抗疏青琐凛然弗避流窜之辱斧钺之殃亦惟是为天下大本计是隐是图夫岂无当于皇衷而先生无禄一斥弗庸迩来　主上加意元良遂正　东宫诸所缺失渐反故常岂异人议亦惟是先生畴昔之画是听是从并时以言事去者方且弹冠相庆连袂升朝而先生无禄乃以疾终愚不知国家之于先生胡为乎用其言而弃其人造物之于先生胡为乎厚与之以名而薄与之以荣虽然其言行而先生之所造于天下不轻其名成而造化之所以宠先生者虽不有九列六事之贵而其荣巳过于三旌名者豪杰之所竞而造物之所忌故彼苍之于先生不惟不尽与之以高位重禄而且不尽与之以修龄然苟名之既成而使海内士屈指而数曰吾乡之以直谏显者自李先生则虽不获尽享其位与其龄而先生其何媿于九京先生尚飨 

　　【 绛云在霄卷舒自如】 

　　○祭饿死张烈妇文 

　　陈继儒 
　　维万历岁次丁未朔日癸亥谨以首阳之薇娥江之水致祭于明故张烈妇陈氏之灵曰吾闻古之节妇或克面引镜或?牙攵历?耳握刀或割发表心或截鼻见旨非外迫豪强则内迫父母耳张茂才弥留之际烈妇以节许之父母不忍伤烈妇心愍然以白头守节许□妇矣岂不能须臾忍而竟死耶夫程婴未死以赵氏有朔在。张世杰陆秀夫未死。以宋氏有帝昺在。今烈妇谁倚乎。有孤则保孤为重孤无可立则狥夫为重等死耳溺死畏死排死盗贼毒蛇猛兽死五日不汗死七日不谷死讵若烈妇今日之死为快哉村妪灶婢以缓死劝节妇此若以蘓属国洪忠宣劝人夫属国十九年而归汉忠宣十八年而归宋。要自有天幸。不当与人臣道也。藉令数年之内不幸以他故死。即不忍为逆刘豫所留。亦将为降李陵所笑。文信国被执就义稍缓。太学生王炎午作生祭文以速之。誊写百篇榜之水陆通衢曰丞相欠一死耳。今烈妇饮毒饮金继之绝粒必从张生地下而后巳既不觊苏属国洪忠宣之生还又不待王炎午之生祭则烈妇之死加忠臣一等矣。一死而后不辱张氏妇。一死而后不辱陈氏女。一死而九峯若首阳。三泖若娥江。使见者心胆皆栗。谭者齿舌俱香。感激义烈。敬奠一觞。非止为闺阃劝葢将廉顽起懦告诸男子慎无负七尺之须眉而□百代之纲常也呜呼哀哉尚飨 

　　【 震荡耸豁如闻霹雳声】 

　　○祭张睢阳文 

　　倪元璐 
　　维神雄挺鹄搴恢奇骏起南阳降嵩睢阳止水其气在须其义在齿姬人雀鼠尽为国死祖父官乎男儿死尔提许掖南寒安堕史有唐上忠延今永祀孰读其书有泣有舞昨经其祠有吁有诩长春寓宫吴昌别俎范其雄仪式于下土持酒酌神长言细语凡逢叛人怒须勿沮有臣奸君有将逃圉并施神鞭以襄国斧庙貌初孩蒸尝惟祖始于吟蚊卒于雷鼓 

　　【 英风凛凛】 

　　○祭曹太公文 

　　刘锡玄 
　　呜呼人世所蕲者荣名。而与罄于其身也。毋宁衍于其嗣。人世所蕲者嗣贤。而即享有其嗣也。亦不必适于其意。惟真能适意者不以荣以嗣也以自呜呼真以自适者几见于不周之世。吾佹见之一曹太公而悲哉乎其佹逝。吾识公之嗣公。以丙午之偕计。而承公之徽音。于芜阳之鹪寄。公嗣为谁。白苎黄龙间惟元甫特闻。而海内词人咸三舍以避。维锡玄之不肖。扬糠粃者十年。而元甫始树丙辰之帜。然玄以白首郎婆娑蟂渚而元甫正以潇洒宗之奉太公而上曲江之新觯。一时之荣太公者。不得不以元甫。而太公之适元甫宁繄一第太公自以霙纷泉涌之才半豹擎雷而蜗争蚊鼓何足回其高睇。一拂抽而归天门。日以双柑斗酒。上与锦袍乘月辈寻千秋之???。年越古稀。而诸豪少年与饮者。罔不先公而醉。醉与醒与。明府与封公与。其谁测三昧之游戏。公之来兮何从。去兮何为。又谁知骑龙乘箕之所税。即元甫所为卓卓三不朽者转用不朽乃公而乃公自不关嗣公之▲员矫如游龙 
　　分齐。呜呼斯世斯人。斯不愧古人。所称自得自适而人羡其用物也弘吾独窥其视物也细维锡玄以犹子备千陬。而公似收为贤子之雁行。不诋为木屑之俗吏。其手作蝇头以问讯吾翁者。吾翁什袭以藏而珍重。春来觅我于峯纹江碧间者。锡玄且新酉?刍千石以伺。不腆宜园数十年来始辱一元甫之淋漓。而旦莫间。曾不得邀太公之一骑。呜呼两家主伯两辈儿郎并刻日以寻陈荀之盟。何公忽图南面王乐而竟于十八景乎恝弃。我辈自以俗肠戚戚于生孔漫沂孰溪而雪涕。而公且厌薄蓬山而超登葱岭何争此五浊界之八九十岁。锡玄之酌明水而哭公也。不敢谂公以俗谛。而公亦彷佛乎掀髯而歆此狂奴之一祭。 

　　【 生活不可捉如虎跳狮蹴戏游中有猛容】 

　　明文霱卷之十六 

　　●明文霱卷之十七 

　　武林刘士鏻羽石父评选 

　　杂文 
　　铭 
　　颂 
　　赞 

　　◆杂文 

　　咎须文 
　　瘗旅文 
　　哭白沟文 
　　瘗笔文 
　　足责吴子文 
　　古陵坡吊古文 
　　逐训鹏文 
　　瘗古志石文 
　　为太恭人乞言文 
　　畣四明山灵文 
　　告亡儿肆夏文 

　　○咎须文 

　　吴宽 
　　姬仲子始冠有问以年数者对之未尝不以为诈□日览镜始悉其状葢其过在须也为文以咎之噫吾语汝须人之一身五脏是俱惟肾之余乃为汝须汝须之生种类亦殊两颊曰髯口上曰髭汝居口下其垂如胡然汝于人出必有候不少不老不先不后而独何故即为我有初焉萋萋勃然满口绸缪连延纷纭杂揉其密若林其丰若蔀其直如戟其蓬若帚既非清眉之暎目。岂若鬒发之在首。不取人悦徒增我丑见者称呼率加以叟即告以年罔不曰否既骇生客亦惑故友陷我于诈舍汝安咎彼其耳目口鼻各有所司。天君有命。奉职无亏。汝须之生。则异于斯泰然而垂百无一为且今犹可逮寒暑几易日月载驰汝将变黑为白如抽茧丝感光景之迅速适足以增老大之悲我不汝咎咎将安施言巳或见有人缁衣玄裳颀然长立率众而前自称须神曰我属躁进敢尔有犯适辱切责度不可赕脱容尽言九死何憾当夫张筵设几宾客交互让汝左席职我之故我何负于汝五达二岐步履从游让汝一武繄我之繇我何负于汝宜叔而伯宜弟而兄以有我在孰轻汝称我何负于汝汝今顾以区区老少之故咎我我负汝耶汝负我耶且耳听目视鼻嗅口食虽为汝役实为汝贼。嗜彼臭味。眩于声色。蛊惑心志。曾无纪极。亦有人生。不免襁褓。得见垂白。欢欣绝倒。凡我有言岂自斧藻和药剪我而君臣义笃。煮粥燎我而兄弟情真。燃我于持烛之顷者可窥人之量拂我于会食之际者即受人之嗔怒之辄张足以壮将帅之勇气捻之而断足以役诗人之唫魂种以数茎而拜上相垂焉至带而位臣。染我以药既见咏于唐士。缠我以帛尤足垂于晋人阉寺熏腐之余我即与之绝沙门寂灭之教我不与之亲具此羣行汝岂弗知况我虽微亦汝亲枝不敢毁伤古训是遗我不汝咎反我咎为能削即削奚费说词少焉隐然不见仲子惊悟静言思之深自悔悟掀须一笑欢好如故 
　　▲谑言绝倒 
　　【 波诡云谲似胜责髯奴文】 

　　○瘗旅文 

　　王守仁 
　　维正德四年秋月三日有吏目云自京来者不知其名氏携一子一仆将之任过龙场投宿土苗家予从蓠落间望见之阴雨昏黑欲就问讯北来事不果明早遣人觇之巳行矣薄午有人自蜈蚣坡来云一老人死坡下傍两人哭之哀予曰此必吏目死矣伤哉薄暮复有人来云坡下死者二人傍一人坐哭询其状则其子又死矣明日复有人来云见坡下积尸三焉则其仆又死矣呜呼伤哉念其暴骨无主将二童▲杀此巳足痛哭 
　　子持畚插往瘗之二童子有难色然予曰嘻吾与尔犹彼也二童悯然涕下请往就其傍山麓为三坎埋之又以只鸡饭三盂嗟吁涕洟而告之曰呜呼伤哉繄何人繄何人吾龙场驿丞余姚王守仁也吾与尔皆中土之产。吾不知尔郡邑。尔乌乎来为兹山之鬼乎。古者重去其乡。游宦不踰千里。吾以窜逐而来此宜也。尔亦何辜乎。闻尔官吏目耳。俸不能五斗。尔率妻子躬耕可有也。乌为乎以五斗而易尔七尺之躯。又不足而益以尔子与仆乎。呜呼伤哉。尔恋兹诚五斗而来。则宜欣然就道。乌为乎吾昨望见尔容蹙然。葢不胜其忧者。夫冲冒雾露扳援崖壁行万峰之顶饥渴劳顿筋骨疲惫而又瘴厉侵其外忧郁攻其中其能以无死乎吾固知尔之必死然不谓若是其速又不谓尔子尔仆亦遽然奄忽也皆尔自取谓之何哉吾念尔三骨之无依而来瘗尔。乃使吾有无穷之怆也。呜呼伤哉纵不尔瘗幽崖之狐成群阴壑之虺如车轮亦必能葬尔于腹不致久暴露尔尔既巳无知然吾何能为心乎自吾去父母乡国而来此三年▲欷歔叹息何其死痛 
　　矣。历瘴毒而苟能自全。以吾未尝一日之戚戚也。今悲伤若此是吾为尔者重而自为者轻也吾不宜复为尔悲矣吾为尔歌尔听之歌曰 
　　连峰际天兮飞乌不通游子怀乡兮莫知西东莫知西东兮维天则同异域殊方兮环海之中达观随寓兮莫必予宫魄兮魂兮无悲以恫又歌以慰之曰与尔皆乡土之离兮蛮之人言语不相知兮性命不可期吾苟死于兹兮率尔子仆来从予兮吾与尔遨以嬉兮骖紫彪而乘文螭兮登望故乡而嘘唏兮吾苟获生归兮尔子尔仆尚尔随兮道傍之冢累累兮多中土之流离兮相与呼啸而徘徊兮飧风饮露无尔饥兮朝友麋鹿暮猿与栖兮尔安尔居兮无为厉于兹墟兮 

　　【 以自吊之泣动于旅魂故言言极惨】 

　　○哭白沟文 

　　李梦阳 
　　正德二年闰月初吉予与职方王子俱蒙放归南道白沟之野往白沟之战王子伯大父与予曾大父死焉百载愤痛爰托于斯文　呜呼嗟哉此何流兮。皓沙千里。霜雾四兴。荒滨断岸。陵沉谷崩。积骨成丘。冲波沃云。月星夜昏。杀气昼屯。粤春事之既载。乃予迈于兹野。览残墟以掩涕。搴故栅而维马。暄氷泮而复峙。辰物郁而未伸。日仓莽兮将坠。天惨■〈忄列〉而怆神。前俦伫以惊顾。追侣怅而增惑。趾欲进而踯躅。哽唏嘘乎内恻。尔其龙鬪虎争。雌雄未决。战形辟。兵营列。乃有秦楚善战之士。齐晋诡谋之生。接轨方毂。抉地维而划天门。甲光镜四野。戟枝亘长云。钲鼓鸣兮河海竭。军声振兮山岳裂。嗟时弗利甬道绝。弱之肉。强之食。饮人尿。咀马革。遂尔横尸蔽畛。崇胔截流。声哭振天。漂血成沟。贱至台隶。贵或君侯。刃剸其骼。戈穿于喉。践为土沙。迭若陵丘。魂营营以无归。骨交加而卧霜。鬼啾唧以宵啸。人懔栗而断行。风阴阴以四起。折镞朽髑。杂瓦砾兮飞扬。呜呼此为何流而有斯战场邪。窃尝究性命之原推兴替之端民死等于鸿毛亦有重于泰山彼短兵兮既接。接砉天倾兮地摇。乃有睛被刺而不转。肤受刳而弗逃。此结缨抗轮之夫。甘心乌鸢之口。膏野草而罔顾者也。猗嗟我祖。生为士雄。死为国殇。岱华摧而孰支。玉石灼而并戕。委英肝于尘砂。灭声影而永藏雷霆结而迅音烟飙烈而怒扬神怦怦以缥缈。凭悲氛而望故疆。猥小子兮何知。缵箕裘之末躅。忾时命之难谌。惧遐耀之堙辱。愤原隰之裒弃。束无棺而葬无莹匝墟圹以冥索林莽杳兮纵横肠纡回以崩裂。涕阑千而染缨。物何微而不昌。德何远而不存轸将发而复结托哀响于兹文 

　　【 英辞润金石】 

　　○瘗笔文 

　　陆树声 
　　予自南雍谢病将归理其装败笔盈箧童子启予盍畀水火予曰是予靡廪粟以朝夕指使从事焉者其忍诸发策以筮之得坤之六五乃择地西南隅坎而埋焉为文以告之曰维尔初觏。肆予髫童尔资锋颖以发予蒙予尝下帷覃思。隐几研穷。呻吟咕哔。语锻词镕尔职输写予意乃通暨予翱翔黉舍。试蓺泽宫。孰使予扬眉吐臆。转腕生风磨铅出利刓扑抽工尔于是与有庸焉予既陆沉世路。滥迹章缝。离奇偃蹇。阘葺疏慵。不腼予辱。周旋始终尔虽缄默窃隐予哀进不能使尔载直图书之府。簪侍蓬莱之宫。铺张圣制。黼黻皇躬。庶几驰竹帛以勒鼎钟。退不能纵横六艺之场。搜罗百氏之丛。书穷八法。学赡三冬。上规庄屈。旁轧张钟。使尔驱云雾而走蛇龙。徒使尔颠剥形秃挫颖销锋。交疏几格迹谢磨砻。浮湛故纸颠倒箧中。孰令尔劳大而不收功。若乃琱文破义。伐异党同。渔猎管测。邀誉市容。脂言簧鼓。贾进希逢。使尔含毫茹羞。濡首低佣此数者予曾不以是溷尔尔亦能谅予之幽悰惟是紬经绎史沂流寻宗。摛辞摘句。组绘雕虫。兰堂桂馆。啸月吟风。徘徊景物。陶写心胸。使尔疲于应命靡适不从是尔尝力于予而予亦自信无负于管城公也筮告孔嘉含章有终月日维良往即尔封稽无咎以无誉予亦将括囊于山中 

　　【 设色鲜新】 

　　○足责吴子文 

　　吴鼎 
　　疆梧大渊献之岁嘉平之月除夕前二日吴子坠舷折足昼夜仰号七旬痛乃定定后五阅月乃离榻又五阅月乃杖梨自遭患至是期矣尚不良于行吴子拊膝叹曰异哉余此足也古之人跣揭陶鱼□胝躬耕穿履践雪蹑蹻担簦若是者吾足未经也今之人高门悬薄日往趑趄造请逢迎健步风趍若是者吾足未能也改岁多暇祥琴既声避喧集野聊尔曳行欻一跌而弗振匪三爵之沉冥彼险巇而弗踣此优逸而菑生意者多行非礼刻肌摧髓天降灾罚以惩淫宄邪抑断腕决蹯全予首领塞马非妖支离获幸邪胡为宜瘳而久不瘳也足忽应声责吴子曰足不负子子则负足多矣昔也仕不择禄。诎体小邑驱置风尘之下跪伏庸竖之侧污吾足一也。既乃触天网。坠危机。婴金木。受榜笞。污吾足。二也。朝祥暮歌。圣门所讥。临深履薄。百世之师。子皆弗念。以及熸夷。污吾足三也。子有三大负于足诟莫甚焉尚何让我以奔趋而怖我以险艰嘲前轨之未餙忘巳迹之多愆且吾为子足多历年矣进弗使升叶陟要。乘坚跨肥。委蛇玉阶。侍从黼扆。退弗使却影离尘。高蹈遐放。息响空虚。流憩闲旷。徒匍匐以学步。昧筋力之日丧。履坦途而未迈。追逸驾其奚望。纵此足之无玷亦何禆于贞亮孽匪神作祸弗知创称天引命诡情谲狂安得无咎哉安得无咎哉若夫步及奔马而不俛为僇者。非阙足也。珠玉无胫而含耀华椟者世所瞩也故夏后偏枯而称乐圣正因伤而训垂申徒遗形于子产无趾务学于仲尼跛卿霸晋膑子师齐相中山者膑脚之司马代穰侯者折骼之范睢咸以俶傥光扬乎下体岂缘陋足借誉于丰躯顾惭媲美于数子。何患见哂于跛夫。 

　　【 情澜迭涌不染俗尘】 

　　○古陵坡吊古文 

　　黄凤翔 
　　正统间江西剧寇繇永春向吾郡势辀张甚太守熊公尚初率民兵御寇卒遇战于古陵坡时卫将观望不至我兵败绩熊公被执不屈死之晋江主簿史孟常阴阳训术□仕洪亦以身殉焉余游安平经兹地追感往事怆然兴怀爰为文吊之呜呼噫嘻兹地曰古陵哉层冈陁岸宿莽荒垌栖乌含咽潜???吞声浓烟昼晦磷火暮腾行旅踌蹰而缩步征马踯躅以悲鸣舆仆相与指顾偶语曰异哉乎曳雾朱幡。浮空熊轼。旖旎摇扬。交驰四陌。是何祥也。乃令人眴目怵心邅回掉栗顾望怦营豗愦怆恻耶繄昔黑山聚蚁绿林揭竿狼奔豨突□躝闽关婴孩悬槊村堡摧残瞷我孤城黔蒸胆寒尔其虞四郊之多垒坐黄堂而蒿目陈师鞠旅建牙竖纛组练挥虹劲弩贯鹜躬介马以前茅约屯师为犄角巳乃枭鸣营树。星落郊陲。右军迷道。楼舡失期。狡兔潜伏。骇虎猖披。旗靡辙乱。矢竭鼓衰。羞投衡而拔旆。猛裂疮而含吮。遭还狞之见获。耻改馆以赂免。踞坐骂贼。旁观泣泫。吏士感愤。怒目攀幰。九原同归。白刅可践。委忠肝于藤蔓。蒙贞魄以尘沙。天凄凉兮闇叆。人惨悴兮痛嗟。纷迸泪兮零雨。招游魂兮悲笳。呜呼自古皆有死所欲甚于生死有重埒泰山生乃轻等漂萍先轸免冑季冑结缨节槩气烈电掣雷轰疾风劲草繁霜杜蘅复有广陵功曹渔阳椽簿慕义慷慨捐躯殉主如模在型如方在矩民到于今称之讵不声施千古哉江山犹故青史具存流馨垂耀标表暏闻岂曰火炎兰艾俱焚英灵岳峙杀气云屯伊余散人登山临水瞩风景于新亭续歌谣于下里随老马而识途询居民以故址步斜阳之倒影。叹风埃之满前。对觞咏兮失欢。怀忠贞兮涕涟。望城东之遗庙。惟荒墟之数椽。荐苹藻兮靡及写余哀兮短笺 

　　【 情词慨恻】 

　　○逐训鹏文 

　　赵时春 
　　来汝训鹏皇降烝类唯乂平康无疾瘯蠡夭蒙札瘥以偕丧亡唯汝训鹏顽慝嚚昧□汶昏瘃作是妖祥鸺鹠生狞炰烋罔蛊以乱天常玄黄晦冥或咻于隅或啸于梁虩跳咿口?优呕哑啁哳哃喝虚张蘪藋榛芜□萃盘踞喧呶庚唐或攫伏乳或蹋飞虫骨骼委僵来汝训鹏帝布大命于下万物宥之纪纲羽族翕师则有鷟鸑凤凰佐以隼鸢鹯鹘剪除不良汝不悛悔磔胔裂育蓐收守形淑慝大光虎?白钺纤利章明汝不速去兮乃尔见殃硩簇之职掌去妖鸟殪鷇室家颠巢木杪汝不避患尸汝腐草繁弱碆卢系以微缴汝之微躯又将安矫来汝训鹏汝勿西适沙州西国狻猊柑汝头。汝勿南适海隅南方朱雀啄汝咮。汝勿北适貉貊北荒荼郁划汝骼。汝勿奔于日月中有乌兔将汝捽。来汝训鹏宥汝以远东投渤澥。田近于畹。天之弃地。以它殽混。汝其努力。尽室东徙。戢汝族类。薮渊逃逋。汝不予听。则乃有苦。 

　　【 词严义正】 

　　○瘗古志石文 

　　邹廸光 
　　去先人数百武而近工人掘地得古瓮焉纵横尺有奇余拭而读之则唐人墓志铭字尚未剥落可读古色黯然其葬以大中元年十月癸亥其先世皆贵盛三世父子兄弟簪缨相望葬者志者其姓名蚀不可辨其地则安凤乡其人志称其聪明仁孝然文甚简质不作近代谀墓语嗟乎葬者藏也骨内归于土无不坏也志以志之铭以名之庶几陵谷变迁而名不朽而唐大中距今千有六百年羡门潜闼玉匣珠襦一切亡有是志落它人手供累块耳张藉诗千金立碑高百尺。终作他人柱下石。今既不幸而见发。又幸而遘余。而又不幸终不能举其名。世之人役役百年之内。复规规百年之外。敝精竭神以蕲不朽。亦何益哉。晏平仲所言焚之亦可沈之亦可其衮衣绣裳而纳诸石椁亦可其衣薪而弃诸沟壑亦可达哉其言之矣虽然余既巳耳而目之矣安知尔之神气不传抔土以存哉余命童子瘗之故处而仍以觞酒豆肉为文以告之曰千百年之前贵耶贱耶贤耶愚耶吾不尔知千百年之后存耶灭耶显耶晦耶尔不自知又更后此而千百年尔铭无恙耶吾言存耶吾与尔皆不能知而向为尔也者恻怛悲哀而志之今为尔也者歔欷太息而瘗之是造化小儿之愚吾与尔而吾与尔又不知也悲夫 

　　【 澹宕之音】 

　　○为太恭人乞言文 

　　李攀龙 
　　不肖年九岁为廸功君遗孤太恭人年二十有八岁襁抱二弱弟称未亡人祖母杨昵于前子忧不肖暨二弱弟长则当薄其产数不予太恭人志也太恭人即倾籯中一勿问之唯朝夕糊饘粥自命曰彼岂谓未亡人重捐生即不忍此二三子贸贸食嗟来食相□仆菙转沟壑也地下有言此二三子安在哉未亡人其尚有辞矢靡慝唯二三子焉依祖母杨持太恭人愈益亟顾若新妇太恭人亦愈益肃祖母杨病痈目溃太恭人溽暑身自浣湔傅药底革而豫宗党无不难者葢八年不肖知敬业事诸君子然恒以戞羮失诸君子太恭人叹曰尔何与仲多哉即餍髠奴何异也先是有诮不肖不能力穑服贾者兄嫂意难久居矣遂废箸出各僦别舍太恭人所分赀仅支朝夕母子■〈姁上灬下〉■〈姁上灬下〉相哺也取济西田自泺水用易岱亩元年三什租季年乃什租太恭人泣曰吾寡且不有秋何赖哉因贷息没入富农迁庐学宫傍属不肖壹读廸功君书伏腊行经师修脱簪珥取给焉不肖奇蹇罔所抡录又家徒四壁立太恭人困于女红最辱洴澼勿恤为之指手至胝龟率日一饭即再飧必鲜饱二弱弟在穷阎与佣保杂作自卖奉菽水葢七年不肖乃下帷授毛氏诗稍稍致糈养比既禀有担石储太恭人巳戒令从游士贫者觌弗用篚矣二弱弟顾犹旷不有室里妇约结缡者窃邻窥之莫不中辍采谢□谓何可弃女于是也庚子不肖始应郡举甲辰诣对策以第次晚得补司寇诸郎时与二弱弟抚诸孙称觞堂上太恭人言夙昔事未尝不辄泣下罢酒也无以二三子不易至今日哉则唯大君子有赐言 

　　【 本写寠况凄其却自芳蕤流动当繇情深而□□】 

　　○畣四明山灵文 

　　屠隆 
　　广桑子与吴子茂倩董子扬明叶子虞叔入南雷访友人汪长文氏将从南雷入四明巳而山中人言从南雷入四明岭路险绝且初夏大雨后溪流暴涨遂止不入抵家之明日广桑子蚤起坐中庭门者报一青衣人致书开椷读之则四明山灵诒书嘲广桑子者其辞曰不谷守在罙阻钦慕足下高风间者闻足下将举玉趾辱临敝山且有事于掔芳搴秀探奇阐灵发藻绘于毫楮摽名胜于寰区营丹灶于嵓扉函真诀于石室含辉韫宝九锡此山葢闻罗浮以稚川天台以子微。华阳以通明。委羽以季玉。合皂以辅汉。悬溜以远游。金华以初平。华山以希夷。缑岭以子晋。青山以谢眺。玉笥以子云。九华以太白。衡岳以昌黎。或留真迹或垂名文永镇山阿同敝天壤故今者不谷于足下有厚望闻足下之来喜动颜色松桂荣鲜??员鹤忭舞虎豹驯扰麛麚踉蹡玉童涓除俞儿供命山出石髓水流胡麻扫嵓阿以为闼房藉芝兰以为荐褥褰云霞以为帷帐羞桂辛以为厨馔酿柏露以为酒浆风松篁以为笙竽激鸣籁以为宫羽剪荆棘以便杖屦除蛇虺以清道涂敕岭上白云走逆行李谷口不谷清斋三日敬迟履綦夫何报足下不果来云霞无光薜萝失色胎禽孤唳清??员独号冷月鉴空山。悲风吟灌木。不谷泬寥而惆怅者久之夫足下廫霩士鉴识奫沉风神散朗腹骨千秋目游四部气不染乎滓秽心常栖于玄真洗马之肤神两清许椽之情具双胜谓宜抗手烟霞竦身嵓岫追迹禽尚希踪仲长子不闻于道书乎海外则有三山。域中则有五岳。洞天三十有六。福地七十有二。孔穴相通钩络相连其中多金堂玉室药炉丹灶斑驎苍虎紫凤青猊神芝嘉木朱砂曾青云笈霞编大洞灵宝神王游处真官窟宅以故高蹈玄览之士率好托迹焉何者人情处市喧则生垢溷履高旷则来清虚凡夫浊士终身汨圽尘壒沦坠幽涂壤虫粪蛆亦足哀矣而从古灵八仙客蹑景登遐大都从名山□府修证而得之即不能冈避世之士取以纵心远□□耳清泉脱是非于人羣免祸乱于朝市全八口□□□垂一家于名山至如周长秦短。汉兴楚灭。魏帝晋亡。范蠡逃。文种死。留侯谢。韩彭醢。耳余交恶。田窦相倾。错盎结冤。潘石蒙难。丛台圯。章华倾。姑苏荒。金谷废。空花海泡乎。山中人悉充耳而不闻。掩目而不见。而桃花临岸鸡犬成邨牵犊荷犁夫畊妻馌沙明而水碧猿啸而鸟啼兴至则葛衫桐帽沿溪而行稍倦则艹毯藤床枕石而□斯亦逃名遣累者之所托也。我四明有石窗锦镜千丈徐鳬西亘阳明南连台岭道家号称丹山赤水洞天震旦国中列于第九而刘樊二真子此得道度世四方高人韵士■〈逞，山代口〉■〈逞，山代口〉蹑履而至裹粮而游矧足下为四□人石窗云雾近在程几居怕挟此山以诧海内形之篇章发之唫咏累矣乃生四十五年未一跻览今者杖履业指南雷南雷距四明只尺耳顾乃舍旷士之远心束拘儒之鄙见忽岩瀑之奇胜惮磴道之险艰回车返辙沮气灰心坐失清缘甘就尘坌对俗人于市廛守妻孥于牖下世事填胸喧聒满耳夫四明在君室邑内犹不能抠衣一览其胜何况五岳散在九州岛岛者乎又何况十洲三岛随流乘涨无风而洪波百丈者乎又何况昆仑玄圃远隔弱水万里者乎夫垂足万仞形如飞鸟者彼亦人耳临绝崖坠深谷王长之舍身为道也足下尝自许刳心遣累除恐怖断烦恼历苦行以了道归真而神气不充筋骨差孱吾未见持俗肠而获真道者也即又奚以称冥寥子游为不谷窃为足下耻之书到愿足下厉志奋气决策而来子如欲借岩阿以着书则石室天窗间可以藏先生之副本如欲修道栖真则刘樊之丹灶无恙惟足下图之广桑子得书乃作畣曰维明神钟灵诞德渊穆朗澄上帝锡之嘉命俾治名山作镇东海实乃无疆维休下走徼天厚幸得托名神封内生四十五年于兹始困贱贫中缚婚宦久不能一登览名区搜采神界顷以孱阻中道而还是用取讥灵哲觖望烟萝以为明神羞兹者亲洒瑶篇贻之尘秽导滞发蒙敬闻命矣夫托迹高遐。栖志幽绝。妃崇霞而疋孤云。友青松而侣白石者。至人之所以登真也。鷃处藩篱。蚓蟠泥壤。竞身名而逐刀锥。附腥膻而噆肤血者。俗物之所以沦秽也。下走家大江之上颇禀海气演瀁自幼廓落疏中于世味一切都淡惟淡故其于物也不生牵滞惟疏故其于道也不能坚精山水幽栖之趣少颇不减中年化吏奔走道涂鞅掌簿领京洛风沙被面尘土没胫讥谗是非日有撼顿其身虽在冀北车轮马蹄间而其心顾时时作江南清溪碧石想后遂徼惠忌者从人口吻中脱归归而四壁萧然三径荒甚宅西一园地如手掌大乃凿一池跨小楼其上池边芙蓉芰荷茭芦苹蓼野鳬鵁鶄之属无所不有而余地更杂艺艹花竹树翳然萧森比干仙人之葫芦其中大地山河皆在矣下走日奉老亲挟妻子浦?女娑其间客至则便相共啸歌而遗放身世以故眷此蓬累息意名山以鸡豚为麋鹿以豆藿为松杉以野老为佺期以沟渎为丹井曲局如此是宜明神之见陋也虽然亦窃有说下走闻之西教心凈土凈。心秽土秽。乃有迹履淹洿而神游阆圃。身寄灵境而情染俗尘。故桓先生得道于爨下。宋齐丘遗辱于九华。古今游名山登洞府者多矣。顾其游亦大不齐。玄冥之士。托以栖真。骚雅之士。托以发藻。枯槁之士。托以避患。虽所由不同均之足贵。若乃广买丘陵。多植松栝。布庄丁以秇莳。挈青乌以卜地。裹粮累月为子孙谋。是为利游。本无山水之僻趣。托为登览之高踪。钓诡北山。揵径终南。望车骑而摇魂。听鸣驺而动色。是为名游。不探灵閟。不访道真。不采灵药。惟携声伎。陈丝竹。而放情山水。沉湎曲蘖。是为俗游。手牙筹而不辍。计针艹而无遗。尘容垢气。沦于心髓。而妄意杖履偶涉名山。据危石而思构竞。临青溪而谭米盐。是为尸游若然即所谓三十有六。七十有二▲请诸游客自省 
　　者皆障也。下走品局虽卑神况颇澹身羁穷巷心在灵岩迹混隘湫情寄超朗胸中窃自谓有五岳焉则明神必开口而笑之峩峩五岳散在寰区宁有无某足下而有其胸中者业混隘湫而谬云超朗所谓强辞耳即千秋万岁又胡津津尚平禽庆哉夫灵秀发于造化玄閟阐于道流巳则不能从而复以谬言诳世是上销折神灵之气而下为俗物张帜也嗟乎是余过也夫是余过也夫下走请遂斋沐裹粮蒲服敬拜明神山中其幸为下走指示刘樊葛仙翁诸真藏丹留诀处下走且苦志修炼无负神休敢告下陈勿深呵让 

　　【 辨若焰山解如沃雪而淫淫与与若有百宝流苏千丝铁网供其铺设】 

　　○告亡儿肆夏文 

　　钟惺 
　　自八月十二日至廿五日儿肆夏葢亡十四日矣口念儿名心忆儿事儿言目想儿形耳存儿声儿纸墨未干衣汗未燥席温未寒履迹未灭谓儿在后园书房也谓儿往新宅看大父母也谓儿行游街市未归也谓儿远出郡邑应有司试也怳然不省儿亡时时闻儿母哭声于帷闻裁楮招魂为儿作冥荐出循厅事有七尺之棺在庑有素幄食器在几有亡儿樊倩秀才之灵八字在灵床上乃始疑儿亡也儿真亡也哉于是不得不以儿为亡者而亡之而招之呼其乳名曰首哥首哥呼其名曰肆夏肆夏呼其字曰樊倩樊倩汝真吾儿乎非吾儿乎儿死有灵乎无灵乎死而去乎未去乎去而复来乎不复来乎来有验乎无验乎汝生而美好强健聪慧老成沉深缜密孝慈渊睦方正磊落汝虽生年十六巳具生人之体较之行尸走肉鼠首豺心生无益于时死无闻于后与世所诅其生而利其死者万万矣予年十九而生汝汝数岁而露神锋十三岁而补诸生矻如巨人十六岁而试诸生高等试归八日而病病十三日而卒使我奄忽遂年三十五汝愁我苦我诳我误我闪我亦足矣我前世今生何孽何冤于汝而使我至此乎自汝生后汝弟妹十人皆怀抱夭殇尔筋骨如铁玉色金声素强无疾无短折相日者羣言汝大贵大寿至死坚言女不死使女相不当死。命不当死。而卒死。使予茫然不解。正女之巧于愁我苦我诳我误我闪我者也。纵汝当死汝弟妹十人岂皆如土芥如猪狗不足以赎汝一死彼造化者胡为赚我男女者十人囊之以去而末收其长且贤者乎忍矣忍矣汝烱目疏眉修膺映丽志在度世出世不可一世今闭汝以七尺之棺使村巫里咸剪纸招魂加汝以亡人之名汝甘之乎汝受之乎欲不甘不受得乎冤哉痛哉予散落旷澹人也于世无关系见女不骄不惰好弄亦好读书废眠食忘寒暑不由父督不由师训妄意尔为功名热中之人且精勤谙炼家事时务熟悉如老人又谓尔可以托身托家托世使子得以游戏文史逍遥玄寂讵知尔好道奉佛喜为世外之论方外之游暗室中夜礼斗焚香持日月斋禁行之数年不倦此岂书生学子所为乎而又厉禁侍者不予知藉使予知之岂遂效常父禁女所为且广汝以世外之论导汝以方外之游吁嗟乎女死乃知之平时病时未得细细叩汝汝何以道情自待而以世情待我也我每于游戏时察女形神悠悠忽忽若有所忘瞿瞿落落如有所记疑汝有宿根病中历历口道往因有伦有脊有原有委修然了无挂牵似老衲面壁后知去向者世人怜女惜女痛女求其故而不得私意汝是再来人人去且复返故处欲以断予悲吁嗟予亦何能不悲汝为再来人不可知汝世缘尚浅罪孽未深天性孝慈阿鼻泥犁不能到汝明矣女入泥犁吾不能女拔女往天堂吾不能女留若犹受生人间在人间为人子与为余子等予为汝父与他人为汝父差快女病中以速化为娱反真为乐予执手告汝纵是再来人彼太白子瞻辈岂不是上界西方来者游戏人间数十年何必十六年而去乃为再□□乎汝唯唯曰可奈何可奈何儿不去儿不去爷呼我我在招我我来▲无聊曲□ 
　　今化去十四日矣了无声迹且不入我梦儿何健忘而不信也岂汝性灵真为天曹冥司执不得来抑受生人间也汝以汝为非我子今人寄居人宅十六年饮之食之教之诲之去后宁不一寄声谢居亭主人乎汝纵不能如颜畿之返魂独不闻顾况丧其子十七岁神魂不散况悲思不巳且哭以诗云老人丧其子日暮泣成血老人年七十不作多时别子闻之哀戚誓再生顾家巳而果然记前生事不爽女诚能再来。女躭前因。照管本性。不乐婚宦。必不强汝以人世▲悲咤至此肠寸寸断矣 
　　之乐。虐子以人生之苦。同汝为世外方外之游女若往生人间未必有如此父受如此快乐若果为天曹冥司留汝不遣汝持片纸上往天曹下往冥司哀吁苦情未必不放汝来也如不放汝来汝念我当凂求宅祖神先及冥中亲眷报汝下落或天堂或地狱或生人间令我不念汝我手迹汝能识我文字汝能认取儿其闻之 

　　【 死冀其复生生冀其复子慈情痴想有痛无声】 

　　◆铭 

　　三奇石后铭 
　　石钟山铭 
　　研铭 
　　墨铭 

　　○三奇石后铭 【 有序】 

　　宋濂 
　　三奇石后铭为其士朱孟辨作孟辨获石聚宝山间制为山玄肤玉芝朵断云角三名其友王蒙先生图而铭之铭邃甚至不容继孟辨强余述之信乎珠玉在侧觉我形秽也其词曰 
　　山玄肤。割紫蕤。星霣魄。石抱腴。苍水使者佩失琚。山鬼环守目睢盱。内藏一升白龙酥。□之凌霄蹑双鳬。奋迅八极游清都。山玄肤。玉为徒。　玉芝朵。自天堕。晕翠霞。裁猗傩。煅以九阳真倾火。有声泓噌玉之瑳不学三秀脆而伙韩终欲攓意仍叵青鸟传信以需我玉芝朵。青嫷嫷。断云角。鬼斧琢。秀棱棱。文斮斮。霓旌难攀沂寥廓。手析祥□廑一握。尚带蛟龙气旁薄。神每变幻资橐钥上冲斗牛香如濯断云角。镇书幄。 

　　【 海上三山幻■〈山上差下〉峩为苍璧】 

　　○石钟山铭 
　　【 有序】 



　　杨守陈 
　　彭蠡之口有山名石钟尚矣后魏郦元以为下临深潭微风鼓浪水石相搏响若洪钟也而唐李渤非之谓如其说则濒流庶峰皆可贯以斯名葢潭际双石叩而聆之南声函胡北音清越是石钟也而宋苏轼非之谓石之铿然有声者所在皆是何独此以钟名葢山下皆石穴微波入之声噌吰如钟鼓中流大石空中多窍与风水舌吐有窽坎鞺鞳之声尝亲察而得其实故是郦矣而周必大又谓上钟石高四尺下钟石阔丈余叩之皆响若钟磬他石则否复是李焉余谓波间众窍。其丰山之自鸣者乎。潭际双石。其宋左司之每击者乎。是皆可谓钟也。然濒流庶峰。其下响若钟者葢鲜。石之高大而叩之函胡清越。如两钟石者。亦安得所在皆是。且山之以物象名者。若石鼓文笔之类。亦岂必为天下独然后名哉。昉名山者其舟而察诸波间耶果屐而叩诸潭际耶抑若大宁之山尝有巨石状如大镛而今巳为波沦之九鼎火焚之昆玉耶是皆不可知者事不目见耳闻而可臆断其有无苏之戒也前四人皆目见耳闻而言犹不能定于一余固不敢臆断顾区区一山名何损益于天下亦无足深辨者闻之故老我　太祖高皇帝伐伪汉陈友谅时驻师湖口尝登是山既而大捷友谅殪焉时群敌惟友谅寔疆难克肆劳六飞躬驾后戡四方皆指授将帅势如破竹然则湖口之捷实天下之基也方登山时庙算先定。圣谟孔神。高涉远览之顷。固巳空七泽而奄八荒矣抑或山灵水伯变草木为甲兵驱龙鱼为跸警以张皇威助圣武耶凡山川获▲所见极是 
　　一贤贵登临以名于世。皆可谓幸。而是山乃蒙玉趾亲临。龙颜宠顾。一岑一壑。至今犹有辉耀。何幸尚焉。古之人睹河洛则思禹功往在元季微我　高祖民其歼矣今四海内外百年之间庶职恬逸万民乂和虽羣动庶植犹胜于乱世之蒸黎者皆　高祖戡定辑宁之劳而　列圣绍述喣妪之泽也凡登是山者。左顾彭蠡。右瞻金陵。江汉之心。其可巳哉。兵部正郎王尚忠尝读书于山之佛阁间属余言故为之铭俾镵诸崖石用告来者舍其细而怀其大云铭曰 
　　▲大言炎炎 
　　楚有巨浸漫五百里曰鄱阳湖葢古彭蠡阳鸟攸居禹贡肇纪其委之穷或扼其冲有山特起■〈山集〉嶪穹窿水经载之其名石钟往在元季有枭横厉江汉之间云扰麻沸崇冈震惊汔可小愒天命圣武舟师徂征矛戟百万飙驰霆鍧烈火西耀煌煌赤城虏衄而逋拒之湖口乃跻两钟以望九有鸾旗前登羽卫拥后猿麋羣迓鱼媵鸟将云霞增耀木石焜煌天览电瞩巳空荆湘玉辂方降捷音沸腾矢激酋殪厥众角崩或者草木奋为甲兵四方羣敌。兹虏惟剧。一鼓歼之。余何庸力。席卷万邦拯其焚溺永康兆民垂亿万世峻德穹勋惟天其至谓天葢高曷足与俪山有巨石旧铭禹功苔蚀藓剥有光流虹相古勋业亦铭鼎钟于皇　圣明式配神禹宜偕厥铭以耀终古厉我臣民无忘　烈祖 

　　【 行文得大头颅遂足折服群喙】 

　　○研铭 

　　王世贞 
　　墨实攻汝。而汝自如。墨动不足。汝静有余。为汝纳污。汝既恬然。为汝去垢。汝亦无言。夫是以能永年。 

　　【 可补杨铁崖玉带生传】 

　　○墨铭 

　　王世贞 
　　不用耶而惜汝之材。闇然而不章。用耶而惜汝之精。的然而日亡。汝自以为能立言。汝祖快于摩顶放踵。而老氏之徒以为竟夭其天年。 

　　【 滑稽于文】 

　　◆颂 

　　平江汉颂 
　　河清颂 
　　圣主勤政典学颂 

　　○平江汉颂 

　　宋濂 
　　天命　皇上为亿兆生民主旌麾所向。悉臣悉庭。初以军旅之师。兴濠泗间。遂抚淮南平江东□浙东西下之。版图所入。方数千里。定都江左。发政施仁。戴白之叟。垂髫之童。涵泳至化。皞皞熙熙。如承平时。于时陈友谅据有江汉之地僭居大号贼杀其主修蒙冲虐驱烝黎如蹈水火不自度力又集蜂蚁之众直窥豫章三月不解　皇赫斯怒乃召羣臣于庭而告之曰陈虏不道敢屡予侮昔者荡摇我边方侵轶我姑▲起似韩文 
　　孰伺侦我金陵莱尔一二臣邻之力攻而败之予亦亲覆其穴巢中宵窜走假息武昌予不忍追歼之冀其悔祸以自逭于天刑癸卯之夏乃复围我豫章是其凶德无厌自取殄灭此天亡之时天之明威予不敢不顺唯尔熊罴之臣不二心之士尚弼予以成厥功羣臣曰都于是右丞臣达参知政事臣遇春帐前亲兵指挥使臣国胜同知枢密院事臣永忠臣通海备厥戎器简厥师徒以俟七月癸酉　上躬擐甲冑禡纛龙江帅楼船数百蔽江而上陈虏大詟解围而逃丁亥与我师遇鄱阳湖之□郎山戊子　上分舟师为十二屯命达遇春永忠突入虏阵呼声动天地矢锋雨集炮声雷鍧波涛起立飞火照耀百里之内水色尽赤焚溺死者动一二万流尸如蚁满望无际己丑焚伪平章舟刈戮余二千辛卯复酣战虏将张定边素号枭猛　上亲御之将士皆死战历一二时遇春等左右夹击杀士卒无算张中矢百余而退潜保鞋山不敢吐气我师亦据湖口扼彼喉衿列栅南北江岸置火筏中流水陆严戒以候其发八月虏食▲序次核而壮 
　　尽遣舟五百艘掠粮都昌又为我大将所获壬戌虏计穷冒死突出将上趋九江　上命诸将一时俱合其大战如戊子自辰达酉督战益急友谅中飞矢毙于舟中癸亥降其众五万　上命释之不戮一人凯歌而旋。舳舻相衔旌旗飞翻不疾不徐委蛇而来万姓欢迎。俯伏道左山川艹木皆有喜色告庙饮至行赏论功赐遇春田若干永忠田若干其余将士赉金缯有差臣稽在昔曹操治水军八十万来攻孙权。而周瑜黄葢败之于赤壁。苻坚发长安戎卒六十余万骑二十七万以侵晋。而谢玄谢石乃败之于淝水。然赤壁不过一焚而走。淝水亦不过军乱而奔。初未尝大战也。而史臣具书之以为千古美谈。矧今湖口之捷血战累日。天地为之晦冥。日月为之亡光。山河为之震荡。其神功骏烈炳耀铿鍧与天无极。较之二国未足多让。而謌咏不作非甚阙典欤。臣谨备着其事譔为词颂一通以流鸿绩于无穷以俟太史氏之采录云其词曰 
　　天眷有德实为　哲皇肆其神略以靖寇攘义旄东指罔敢弗恭风烈虎啸云游龙骧长淮既归江左攸属浙之东西树侯置牧乃建国家以奠南服以怀中原以控西蜀蠢尔小丑敢雠大邦集其凶顽锋猬斧螗轻涉我疆以跳以踉亦既翦刈僵骸覆江洊齐六军直倾其宂释而勿诛俾自惩刷阖胡不然复豕而咥翘其虫臂当吾车辙　皇明震怒历告在廷是决不悛命将往征尔选舟师尔整甲兵漕尔糗粮各倾尔诚摇光在中夷则之月禡牙江滨　皇秉巨钺以誓以戒以速其发纪律精明。飙火奋激。旟旐扬扬。舽艭将将。矛戈洸洸。铠冑明明。载怒载厉载飞载扬雄威所吞。巳无荆湘。既与虏逢大行冲击药腾藜驳星流火戟虐焰电犇。巨轰雷劈。杀气冥蒙。不辨咫尺。矢锋所贯。什伍联联。纵横交纽。命陨弗颠攒桅凑颿笋束猬编流尸塞川。舟行弗前。虏魄既褫扶创而逸聚于湖奥仅存喘息我方植栅江之南北火筏在流掩蔽如翼越历四旬飞走途穷将冐万死以绝其冲我既见之千舻如龙似兔之走而鹰之从酣战六时由辰达酉仆姑一发。殪此酋首贯睛及颅仆若枯柳大▲巨鹿昆阳有此酣战否 
　　憝既除余不能丑。逓相告言我诚不辰我革我顽我归至仁谁谓培塿可高嶙峋再拜稽首来降来臣皇曰俞哉汝俘予受宥汝弗刘予汝父母汝冻予衣汝饥予哺昔何昏迷今始撤蔀奏凯而旋骑吹郁摇形于乐歌节以镯铙饮至于庙颁赏于朝帛堆其家肉登其庖都人聚观举手加额或叹或谣有声啧啧于戈相寻匪一朝夕自今升平可坐而筴惟　皇神武动则克之羣策尽屈。四方式之惟　皇宽慈降则释之。义声动荡。畴能敌之惟　皇明断遇事即决。洞见千里。不隔一发。所以四征。成此骏烈。小大毕朝孰敢肆孽。在昔赤壁泊乎合淝事以幸集尚传策书况兹之功俊伟赫熹揆古无□可无咏诗臣虽微贱文字是职对杨　皇休并献臣臆三代以还用仁兴国皇宜遵行。永作民极。 

　　【 语语扬颂　圣明便得善则归君大体而序次不冗不漏与典雅遒美是良史才】 

　　○河清颂 【 并序】 

　　解缙 
　　臣缙承诏总修　大明太祖圣神文武钦明启运俊德成功统天大孝高皇帝实录自渡江七年辛丑冬十一月三门碛下黄河清实启圣之征帝业繇是遂成明年平江汉又明年服荆楚又明年定两浙又明年克姑苏廓清中原四表宁一乃即帝位纪年洪武之年三门碛黄河复清帝业繇是而盛高丽来朝为海外诸国先殊方接武而至逾三十年　皇帝陛下重华恊德瑞应同符纪元永乐之二年冬十二月戊辰朔十七日甲申三门碛下黄河清先是荣光接天隐隐纷纷倏然卷收洞彻见底沦涟五采间日迭耀乙酉之旦河两傍近白光汤滉如金如镕如铅如汞如玻璃色悠漾不定素练卷而掣之也居二日有玄文如绡轻幕水上如犁云隐空巳乃若漆光可鉴黝然静深非湼而缁洞绝渣滓又二日乃见浓绿又如翡翠如青琉璃如远出黛绕碛下如苍虬翠蛟飞舞于荇藻之间望之而可掬也二日后如朝霞映日红云上波初阳迤逦花卉纷披倏如胭脂浮流薄腻一▲上瑞奇观 
　　洗下见沙石如芙蓉丹砂灿然郁列于■〈王瞿〉瑜锦绮之间可指而数也后二日如泥金霏屑隐约浮沉流薄采凤羽毛鳞鬣泳飞潜动金芝晕文琮玉在炼错杂班映莹无纤尘又如筑琥珀以为堤酿金香而注之也巳乃微碧与天一色。横渡乱流者。扣舷鼓枻。洞见眉发疑若步空虚凌倒影挽银河而下之也于是夹河观者耄倪欢呼。旷古罕遇。自河津传播于晋绛之人。相率来观。肩相摩也。自韩城播告于秦陇之人。观者扶携。背项相望。足相蹑也。四方人之行旅过之。莫不为之者惊喜叹息。阅玩坐起。裵徊而不能去晋高平王遣使驰奏之继而吏民报至皆图其状秦王上表贺献图与晋人克合于是群臣上表永乐三年春正月戊戌越十八日乙卯乃复其旧实三旬有二日按所上图咨询群言既审同异恭惟　皇帝陛下谦抑弗居谓何德臻兹称　太祖高皇帝神灵然自陛下即位以来四方万国之外感恩慕德高丽日本安南占城暹罗爪哇西洋琉球真蜡拂菻览邦缅甸波勒迤北兀良哈女真野人西番哈梅朵耳乌思尼巴天竺不召不约咸至于庭瑞应大来震动天地不可掩抑太平之业将繇是而极盛臣缙职司纪载欢忻无巳谨拜稽首而献颂曰 
　　天启圣明休命赫奕黄河屡清龙门之碣昔在　太祖广运神武银河昭回洗涤九土黄河孔神佳气恊顺应诸昌运岁在辛丑云雷构迍河清献瑞既肇龙门天戈所指六合风靡景贶朝宗如河之水功德格天即位纪元龙门河清应于明年东夷始服三陲接踵如河奔趋有赴无壅我　皇继统永乐纪元龙门河清亦越明年惟此龙门神禹所辟功在生民宇宙无极惟兹瑞应先后同符　太祖在天昭昭不诬禹功帝德世万世亿帝德禹功与河俱东河源昆仑太古积雪九河骏奔。溅日沃铁。辟石回泷。盘束地底。龙门天开。弦激猬起。冲奔九地。灭电走影。声喧怒雷。淖泊沸鼎。经纬天文横绝地纪贯一百川罗络万里五行之生。莫先于水。四渎之列。莫大于此。于此考祥粤古是常昭兹大运塞其荣光虹飞雨翳雾密霞流倏阳忽阴乍辟乍收其腾氤氲。其下缤缤。其傍囷囷。其隙纭纭。海市青红。仙神艳淑。翳凤骖麟。朝暾若木。转盻一空。伏波凝席。沉沙跃金。垔壤荐壁。惊鸥鹢群。下顾毛羽隔岸见鱼空行曳尾星芒寒耀月影夹镜倒浸回光动值交映既白既玄。翕忽丹青。黄旗紫葢。春卉秋英。五方岁融。五纬宣精。五运合一。五采流形。事有绝世。久而后应。物有绝伦。久而后盛。地辟天开多历年所尧舜重华卓冠万古草木咸若卿云□□干羽苗格箫韶凤仪于时河清荣光既塞不游不惊贡赋络绎冀通岛夷夹石兖道九河转输济漯浮干碛石龙门会于渭汭匪缓而渟曷胜舟载盈变谦流时移变易不有来今曷知古昔于昭　大明圣圣相承殊音重译日造在庭尧舜惟钦我　皇日敬寤寐丹书典谟金镜祥谓不祥。圣不自圣。惟谦受益。惟人无竞。河流载清。尚或如带。圣寿齐天。万世永赖。河流载清。龙门如砺。圣德同天。永赖万世。 

　　【 骈丽铺张而堂局仍自森伟洵大手笔】 

　　○圣主勤政典学颂 【 有序】 

　　黄道周 
　　天启之二年既受粲政缁持橐玉署之下峕　圣天子方宵旰励精于治日朝御就讲幄辅弼凝丞拜歌扬言恒恐不及蔼多之羣自以艺红纂组简闻小诵不敢与于矢音适值师正仰感　圣德俯晷日永命诸馆舍各为勤政典学之颂因念班固昔作典引规斧众制以相如封禅靡而不典杨雄美新典而无实自为竭情轶声前代然而志谀流占谊乖奋袭高弦急张取响而巳嗣后作者益就繁音长卿遒丽子渊洞越于斯绝矣然而媲妃庄妍绸缪眤好王融之序曲水陆倕之铭刻漏往匠之削犹有存焉要以代各异尚。体不相兼。簇节竞修。其末必细。躭竽而恶瑟。固无当于察声。贵刺而贱机。亦未穷于杼变也。至于至理所存经宣纬合抽纤布弘以粉绘十二之章使览者瓦通其裁察之各适于治将绌游夏以排卿渊之堂降泰宪而居云坚之室非覃精希夷优游岁月未之能焉旅偊余闲辄成斯制后之作者将有讥其缛合渗滥诸代亦方贡尔暄思不暇齐其绎响也其辞曰 
　　观夫稽微谱运陈阶援契春秋演二轨之元风雅攡五际之位于以上旴黄姚下睨李赵恒代耦六支数参一究则庚麟之期必届于羊之焕或始斯纪会之都区统囿于圜葢也若夫化资帝荡天景人烈营度谢其九成鍜濯耀其二朴于以报章靡涯酬德罔极虽参亿以方中不沿代为齿贯则若我　明造以来庙十有二宗历祝二百五十有四而我　皇嗣兴□元览嬉得一秉精抉霮濊树叶蘤郄瑜载审??酋畅左黄发前青史远色贱货尊老吁彦听塞于风穴睹瞩于日崛遂使垂汉吐膏眢井渫福树无惊瓢草怀凉箑溥海内外决屦苴屦之儒。断裳雄冠之尉。莫不甑漱醴泉。釜烘朱英。梦鼓檝之沂天。躬负鉏而占月。于是鱼畦蚁□。螽妪鸠叟。咸辨鸡而通晨盥。度铃以识鸾步。氷羔动而欣献。鞠鲔上而悟飨。想德旁皇之衣。会仪勿穆之收。诸维皤灌所未将昴精所藏说阔而旷觏者靖历两季葢浸七十年矣雾霍曦耀垣拥极出精扶于升萧恂凖于漏表是以祖考赉绥钟??虞答庆铙或风奏莽皆幽结洞狄喉于鲁春。系魔首于周馘。反踵蛊化者。噬指而就枫械。啸类滔天者。宛颈以坐石梏。二载畅月之内东西献俘者不期而集祊阙之外向值佚主骄臣饴觞淯?遀石亦足以泥封云生手接雕告矣我　皇谓是前辉之藉未竟德烈用乃钻仰穹中诞周垠始思无拂之亹源图靡争之格要览古缺然若未之闻也曰予兹何知予维是典学勤政钦兹有位焉尔夫虞庭动色以戒傲游。皋传锵音而陈屡省。彼亦皆廸主矣。而弼直若励。将稽古之或荒。在咸熙而犹忾耶。我　皇既镜厥明谟式兹古训间犹轸念一夫咨嗟二方研易而忧殷高之惫敷谟而疑文命之竞于以比箫知德画羽象武来泽马之驯蹄揉盐虎之不噬度心貊音懿矣渊矣谅彤管之难名而璇衡所未测至若显秩幽宗芹旗云章青剡紫畴寿朋酳尊严表慈驱镐步陵登羃坛埽地之文灵台辟雍之仪箫鸣悠旆之致翩鵻湑露之诗周后之所告来汉帝之所经求莫不絪缊注心缤缜萦神冀卿士之敏趍竢夙夜而展之羣工犹以为是道太大驭新徽多岁月之内电霍雨沓祇承而不给则且休于萝图湛于兰泽丐纡徐而后营夫帝开受珪而征符于万首。王诵胜旒而负斧于奄洛。鲁公解衰而抟四门。殷丁苫枕而听杵筑。或浃异于三□。或□□于朞月。非所以遂视棘欲。亦以阐骏惠之弘模。发明旦之瞶昧也。维冲人之未敉。则遵晦于显德。既有蔚于蹶生。亦何需而未逮乎。遡夫干质生雕灵枢化纬眇夷思所不赞亶天睿之独启自恭默以来风申霱垂卓烁往哲者葢有五至矣方贞考之初宾祇弘遗训悼先德之未艾摉显示于泮涣政不敢改而加光大惇允厥人在以垂悯至孝也发窖倾藏解罽属毳宁盗无敛以纡黔首滋其膏血者二千有余万至慈也涓除睟平采择无讹扺璧荒丘投珠洄渊至谊也牖约上衡药言下尝虽有龉鳞蛇颔逾时至察也奔车之骇鞭辔时执悬钺于廷以摩逋臣锧虽不缺网亦不脱至断也乃若肘掖迸其蜂虿筐杼谧其纶綍杼亦不敢掣虿亦不敢发??又皿卢?葅之蛭消滑防之隙塞听□□□□□□□□□□□□有二起焉天子既秉是七德者而又济以勤典进求熙亮之工退维讲诵之彦出有垂堂之戒入有伏帷之儆以蹈川而号檝临酿而投蘖犹且逡巡未敢恣两柄谦让不遂举六则将德柄太崇抑羣公之过欤亦云虫鸟烦其宝龟朿脯惩于腊毒将刈筦以逃蚤故锡戟而后磬则四沴亢衡。帝鸿咨大騩之区。九潦沈稽。俈尧??失朱宣之序。颛顼作典以纪九黎。虞幕恊风而苏百族。宁伦脊之尽迂。而坟籍之诳诸。以为治镇静而有余。道黾勉而不足。圣人不与天下争时。而为身审几。将需时于天下。而懋本于端巳。乃橐刑政圉礼乐慎名器审诛伐以一意于来敏环宅于修觉譬日方次于曲阿俟曾泉而赫之故自平??不垂网玉理戴于跻跄穆皇文章之外言性天道无能闻者夫器习瓷则必雕。舞释干而取钥。仲尼蹙頞于菖葅。魏文含日?弟于古乐。自古帝王未有辍总立之挥皇。闭坎蹲之汁洽。结翙羽之鸣音。噏龙光之笑誉而能程书横经。危坐朝夕者也。恐予志之未宁。将何心而不写。于时则有灵羽下翔浊河澄流天降览辉之使地承嘉应之文羣公方揲颠足?金昜皿?膺旅与神鱼游偕祯爵翔以为天下致其欢媚而我　皇实悯然哀痛元元念疮痍之尚有灾震之屡告因以戒候反行恫占羽孽拊指而问京生动色以思祖巳若曰此天垂鉴惩异云耳。繇斯而谈即。使宓妃玉女逓餙以眺清胪放齐詹都更舌以陈笙皷曾不动于纤綖无挠于清奏虽铃铎夜警鼗皷时裂亦焉阂此霁清何伤于景烁乎夫泉百里则末浩树十寻而叶绌殷德闇于祖辛夏龙遯于孔甲姬乎改步汉显再缵自邃灏以还未有奋十四世而攀轶三五绵蝉九八粹清渊懿有如今日者也时哉日丰殷忧轩辕之所垂熭姬且以之鼓缶赵孟之所视阴斯高以之奏乐笾豆殽核栈于此矣以贞考之不遑达勾浚涓率发于我　皇假溢受之以绍我　太祖盘辟芚蒙之大统宝训彝则悬于上条丽绳赤凖于下奉之者无缺遵之者不失诚使由育博丘以为四佐。封胡夷契以为宰伯。朱虎熊罴以为司马。纪通以为大农。皋孔以为大理。陟虺以为司谏。轲卿为翰长。苍舒隤敦伯奋伸堪为庶吉士。将抚凤麟以乳上林。开渊英而邀石户。远橝扶来。近缀章韶。徐正九变之仪。骤舞八风之龙。轶哉荡荡乎。羲皞以前莫为尚矣。又何独若诗所云戬谷罄宜。增川冈而承松栢者乎。不揣固??塞致私颂曰 
　　陶虞迩止维明之廷帝垂曜华尔猷尔经禹皋蹡跄锡范来告寅维两咨曰政与学维兹政学非武不胜帝法有干昭回殚廵皇皇　列祖震澹百度则亦维两离照宵夜　高皇之懃辍辔而文　成龙聿兴载书从军肆于　仁宣□亲俊哲日来多闻乃齐乃辙亹亹　孝宗冯翼与谋曰三视朝集思爰周退而讲幄祗受肃穆磬管和音靡善不服谁谓天高兴云自山降时朝隮九成盘盘谁谓炎羲江河挹光鱼龙腾晖沐斯飶芳有俨　肃皇天?巍焕则亦下逮濯足道岸　神祖受□岂有不恪念兹终始以访以落峩峩极门□□奉天廞绰丙章万政出焉文华之堂臙腽窅窊□□□□巢灵辟邪昔维鸡鸣今曰昧旦时至则兴道长斯贯□彼华堂曾孙纪之有皇极门曾孙揆之天跻淑清何谷不登皇殷怀胥粟若履氷于穆曾孙永世克孝何不靖方不率长道般般之兽郊坛则嬉羊裔之鱼泮藻依来帝諴有苗畴非人斯毋曰裔夷视听则远飞鸮食椹翩其睍睆皇念我祖伊疾敬德百礼孔胶万舞饬奕百尔荩臣各亶厥职岩岩高山喻喻大海天子敬明曷遗方外休哉万年皇皇以届之 

　　【 纳奥飞灵敲新锻古谓之高文典册可谓之玄文秘籍亦可】 

　　◆赞 

　　龙马赞 
　　任安赞 
　　华品赞 
　　刘鹤亭公像赞 

　　○龙马赞 【 有序】 

　　宋濂 
　　西南夷自昔出良马而产于罗鬼国者尤良或云罗鬼疑即古之鬼方其地有养龙坑在两山之中泓渟嬴深开阖灵气而蛟龙实藏其下当春日始和物情酣鬯夷人立柳坑□择牝马之贞者系之巳而云雾晦暝咫尺不能辨色类有物蜿蜒上与马接葢龙云逮天色开霁视马傍傍之沙有龙迹者则与龙遇谨其刍菣而节宣之暨产必获龙驹焉粤若洪武四年六月壬寅夏国主明升以全蜀降献良马凡十而其一色正白乃得之于坑者身长十有一尺首高九尺足之高比首而杀其二尺有肉隐起项下约厚五分广三寸余贯膺络腹至尾闾而止精彩明晃振鬣一鸣万马为之辟易鞯勒不可近近辙作人立而吼□上谓天既生此英物。必有神以司之。亲撰祝策诏有司以牲牢祀于马祖然后敕典牧副使臣高敬囊砂四百斤压之人跨囊上使其游行苑中久之性渐柔驯适八月癸巳　上将行夕月之礼于清凉山坛上于是乘之而出如蹑云而驰一尘弗惊　皇情悦▲全文最善绘人物 
　　豫赐其名为飞越峯复命御用监直长臣马晋臣缯绘其真形藏焉臣濂稽诸载籍汉之元鼎中有神驹出渥洼水中马之生于水者尚矣豢龙之说虽相传于夷人要当可征不诬也肆惟　皇上以大德而立大宝日之所出日之所没无不梯山航海献贽奉琛迩者独角之犀来自九真食火之鸡贡于三佛齐之境其它佹形僪状藉藉纷纷且不一而足而况此水产之龙马乎周书有云不宝远物则远人格所宝惟贤则迩人安　皇上宵衣旰食日怀保于小民嵓穴▲略赞龙马归本圣德不失主宾轻重 
　　之士搜罗殆尽。将图治安如黄虞时。其遐荒殊裔珍毓奇产。未尝有心求之。所以荣光休气。洋溢中国。仁声义闻。充洽八表。而龙媒之异。自致于天闲十二之中。揆之于书前圣后圣。葢同一轨辙也。其视贰师之遣。黩武穷兵以索诸大宛者。果为何如哉。臣濂以文字为职业际兹盛美不敢默而无言谨述赞辞一首以贻诸后世赞曰 
　　天驷荣蛟龙升灵泓澄神马生祥颷瑞霭昼沓冥天一弇聚通精灵龙胡盈鳬臆轻竹披耳镜县睛花雪卷毛光照夜汗沟有血霞流頳振鬣鸣万马惊闪流电逐飞星九霄彷佛从龙行但闻潇潇风雨声三川平八极宁真龙媒献　龙廷出入天门驾龙軿太霞五彩满瑶京　皇风清　皇道贞　皇威明茫茫堪舆内孰敢不来庭陋彼汉将军空围贰师城乃知天子在树德不必连年徒用兵 

　　【 昔称子美今见潜溪耳中如闲飞越蹀??奕之声】 

　　○任安赞 

　　王世贞 
　　汉史骠骑将军日益贵大将军故人门下多去事骠骑辄得官爵惟任安一肯王子曰贤哉乎安也其犹有古侠士冯驩虞卿之风焉当大将军盛时。士争自洁餙求眩。其趋之也若飘风之集羽其用之也若烈炎之炙手。而安与田任方以贫事家监。得养恶囓焉。非必有国士之遇也。迨赵禹过择郎将得安大将军犹不肯。此于安何得灰冷乌散而安如故大将军始知有安晚矣语曰岁寒知松栢之后凋难能哉骠骑不以望过安骠骑亦难也虽然丈夫生世当委质事天子。弗遇巳耳。乃事天子左右。为大将军私人。安岂亦习战国游客之遗。不蚤自树耶。夫使骠骑不得而来之孰若使大将军不得而有之也吾既重安而又惜安。为赞曰 
　　矫矫任生强有气力所顾者名不屈者势大将军门流马脂车众趋以前我恬自如脂车流马转之骠骑众舍而趋我无易意灌好魏其武安孽之骠骑贤哉澹若不知长霄广漠。鸾凤容与。既远网罗。孰铩其羽。嗟哉任生。亦昧几只。受太子节。卒以诛死。 

　　【 此竹数尺耳而有万尺之势】 

　　○华品赞 

　　文翔凤 
　　有雒氏之晋为东皇吏实撇锦帆于蒹葭之零团亦越桂之树娑婆于绮疏琅闼者。若待我垂渌睛呈秋容之葰妍。又何苿莉之宜月宜露如邢夫人之便娟而愧尹清泠而不可以狎干也。维梅摽兮。华如桃李。冠雪堂而宠霞轩。既竞金枝之鹤皓。又方绮叶之渥丹。嘻玉桃之二姝。又何其束素者如淡扫之虢。国敷朱者如浓艳之玉环也。山茶曳绯于桃□。瑞香舍贝于杏前。辛夷冐玉兰之别种。羌独优素女于绛仙。诗曰温其如玉易曰其臭如兰予将比德而同气倾松醪而泻丰襟之密怜至若幽兰之发砌。其如侑予之盘餐与。过此则玫瑰之初度。绣球之笄年。花王将用事勾芒之后骑按队祝融之前从摇旃主人曰此其为三时南游之槩汔可以归访豳之八树园。 

　　【 品以生华之笔能使华态如生】 

　　○刘鹤亭公像赞 

　　黄汝亨 
　　骨棱而苍。髯戟而张。慷慨见于颜面。整肃俨乎冠裳。此则公之外貌丹青家可得而写其详。乃若挟策而为良贾。展筹而励官常。侠闻于燕赵而政声于闽楚之疆。至亢爽违俗。挂冠以归。而比踪于柴桑。此则画家所不能绘。而公之耿耿于行藏。公殆两收乎贾与儒之効。而称才之通方者耶。 

　　【 雄姿侠概如覩仲连季布当年】 

　　明文霱卷之十七 

　　●明文霱卷之十八 

　　武林刘士鏻羽石父评选 

　　论 
　　说 
　　解 

　　◆论 

　　治要论 
　　将难论 
　　功实篇 
　　惩奢论 
　　来鴈论 
　　本治中 
　　本治下 
　　西子郑旦合论 

　　○治要论 

　　方孝孺 
　　无法不足以治天下。而天下非法所能治也。古之圣人知民不可以威服于是寓革奸铲暴之意于疏缓不切之为使民优柔揖让于其间莫不兢然有自重知耻之心未见鈇钺而畏威未见鞫讯而远罪潜修默改于闾阎田里之中若有临而督之者彼岂恃区区之法哉法之为用。浅陋而易知。民之为情。深诡而难测。以难测之情。视易知之法。法已穷而其变未巳。未有不为窃笑而阴诽者也。善用法者当使民闻吾法之不可犯。而不使民知吾法之果可畏。夫人祗天而愳帝者以未尝被其诛殛者必不能以复生也如使鬼神临人之庭捽人而击之则愚夫鄙妇皆思持挺而逐之矣其何畏之有欲人之重犯乎法在乎不轻用于法盖吾视杀戮为轻刑而数用之彼将轻吾之杀戮而数犯之矣吾视笞骂为大辱重而施之彼亦以笞骂为足耻而畏避之矣得其要术者能使民畏笞骂为杀戮不得其要者刑人接于市而人谈笑犯法不为之少衰人惟以死为足重也故知乐其生知生之乐也故凡可以贼身害名之事慎忌而不为使皆不爱其死则将纷然惊肆驰逐于法令之外趍死而不顾虽有法何足以制之圣人之治不恃斯民畏吾之法。而恃其畏乎名。不恃其畏乎名。而恃其畏乎义。夫纩冠素组玄冠缟武与坐之嘉石而画其衣施之人身非有毁形伤肤之惨也而使惰游之士不齿之人与丽乎法者服之坐之则惭悔愧恨与被木▲王道不外人情 
　　索婴金铁者无异此何必刑哉。加之以其辱固甚于刑矣。孝友陆婣任恤有举先王以是数者劝天下之民非能家说而人诱之也而人以能是为荣不能是为辱书之党正族师之籍如受命于王庭而就刑于司寇其心达乎义故知畏乎义而惟恐或违之也事固有类乎不急而至要。为用甚微。而为化甚博者。圣人常以是为御世淑民之精意使民奔走慕悦无所厌倦而不自知其繇世俗不之察以为迂远。而不若用法之有功。则过矣。人主莫不欲民之兴于孝弟礼▲洞彻致□之原 
　　让也而人不免悖德而蔑教莫不欲民之奉职而循理也而吏不免怠肆而污僻则法果可以禁之乎法加人之肢体而不从而谓虚名可以服其心其事若不近人之情而理有所宜然者不可以不察也二人治家一以变色不言为怒一以棰挞诟骂为怒自其严者言以变色不言者为不肃矣示其怒者虽异而其为怒则同人见其色之不易变也于其偶发乎面其畏日恐于棰挞何择哉故法不必严。在示其意向而巳。辱莫大于不得同于恒人觞举坐以酒而饮一人水其媿甚于刑及其身耻为醉酒者所轻笑也良淑之民皆冠缁布德为民所尊者加识别之行为人所卑者使不与恒民齐则民莫不修其所可尊而去其所可卑者矣吏以廉洁称者归则服其服不能以义退者异其服以媿之则德惠尽其职矣推是类也等其田里别其室庐使民无贵贱以德之高下为贵贱仕无崇卑以政之广狭为崇卑有罪者始则异其冠服次则殊其里居如是而不悛则诚不可与为善矣然则刑罚加焉人知刑罚果出于不得巳。而行于果不可不怒也。必能自重其身。知丽乎法者为可耻。而礼义之俗成矣。夫苟可以变易风俗虽有甚难至远之事先王之所乐为也况其易者乎易者忽之以为疏而不屑为难者重之以为高而不敢为则是圣人之道终无适而行也悲矣夫 

　　【 张江陵有说云三代惟商之规模法度最为整肃　本朝立国规模大略似商其治主于威强自　建文仁柔误用齐黄诸人踵衰□之习遂以取败至埒以扶苏谓不死亦必亡秦不知我高皇帝之严威特以惩警贪暴至于嘉惠元元虽三代之君未有过也今之永食雍熙固休养之报而岂威强之効乎正学先生端本立言较之尚德缓刑书更为切至】 

　　○将难论 

　　高岱 
　　任天下之至重者莫如将也处天下之至难者亦莫如将也将之难非其人之不易得也人不易得此君之难非将之难也亦非畏兵凶而忧战危也畏兵而忧战者庸将之难非贤将之所难也贤将之难。难于势行也。何谓势行之难。制之者之过也。夫兵杀人之人也战杀人之事也聚杀人之人而日习夫杀人之事非猛悍劲鸷之士不能而猛悍劲鸷之士不可以文法绳拘也君之将将与将之将兵同要当励其无畏之心而作其敢为之气虽欲防范而羁络之。亦惟潜制其要机而默握其微权。不可多为之法而縻絷之也。今任将者其未讲于此乎古称善将将者莫若汉高帝汉高之将莫如韩信然而帝之用信也隆之以筑坛之拜授之以上将之符当时未闻有监军之使也未闻有统制之帅也未闻有参谋之设也未闻有文簿之稽也请兵则兵请王则王胜不献捷败不告罪惟要其后而责其成故信得以罄材毕力而开数千里之地也今之任将有能若是否乎今之总制提督之臣非所谓将也乃所以监将也将也者亲旗鼓而临行阵者也今之将得无难乎辖之以统帅紏之以宪臣给饷有使纪功有官将之见此数臣也尊者长跪而廷谒次者侧足而傍趍屏息而不敢言曲躬而不敢舒安得如亚夫长揖于天子之前者有之则以为跋扈不恭矣彼鹰扬之才彪虎之士其何堪于此乎然此特论其礼制之难耳夫天子有必私之将将军有必私之士私士者何啖之以贿耳夫兵之精者非必廉介而忠义也。要皆豪侠贪纵之徒。如古▲不用之论 
　　刺客者流见利而许之以身感恩而酬之以命此非厚赏不可购也将有余赀以多购死士。是故能倡三军之勇而收陷阵之功。今则一金之出入必有纪验一士之粮饷必有稽实大臣之行边宪臣之按地则又索其遗利计其羡余锱铢不漏矜为纪功前既有然后当益甚则边将者又何饶而致死士之多耶是拔犀虎之牙角而剪鹰扬之爪羽也何望其惴兽而抟禽乎不知李牧在边市租不入闭城享士日费牛酒是皆安所仰乎然此特论其勇士之难耳两军既薄旗鼓相当士出百死一生以摧强敌幸而斩首执俘是亦身命之所博也将临阵而见当不踰时而赏之然将不可专也。使裹粮走数百里而上之统帅。统帅不得专也。献之纪功。纪功不自验也。付之委属。奔走于道路之间。伺候于公府之门。趍伏于庭台之前。取决于吏胥之口。彼皆豨纵豕突之士也。其何能仆仆。怒其稽缓诋其欺罔。兵虽精。抑何利此而杀敌也。此犹论士卒之难耳攻战之进取必有期会胜败之步势必有关白首虏之多寡必有文籍行阵之左验▲堕将士之心莫甚于此 
　　必有姓名血战之余未遑救危扶伤而将且亟呼吏士趣治文移甲冑之人不闲刀笔一有舛误则彼此会勘甲乙参决便以文法绳其主将未录其克敌之功。而先治其欺罔之罪。呜呼武夫沬血于戎马文吏指摘于簿书死士转鬬于疆场逢掖阔谈于庭署虽有折冲之畧报国之忠几何不摧挠而悔恨乎此魏尚之辱。周勃之恐。李广甘刎首之惨。少卿忍降虏之羞。而不堪对文法之吏也。呜呼虎豹之雄责之使俛首而就羁络隼鹘之悍约之使戢羽而就樊笼虽黄▲增人浩□ 
　　帝不能必其将穰苴不能要其士也必欲羁络之则马牛而巳必欲樊笼之则鳬雏而巳将安用乎。此皆制之者之过而将之所以难也故自古承平之世鲜克荡定之功。而颠蹶之秋每着骁雄之畧。岂豪杰多生于乱世乎。大抵承平则朿于条例之繁多颠蹶则不暇为文法之琐琐也渔阳鼓鼙方震而二十四郡竟无坚城完颜败盟南下而兵渡黄河若履平地当时岂无廵远李郭之材张韩刘岳之一乎朿于法而耻当其任牵于文而不究其施暨其颠沛流离委之兵而不制其柄则数子者亦表表自见矣　国家巳巳之变边徼荡然既而于谦社稷之功石亨摧陷之畧亦非异代之人也使以平世之法律之则诸将者亦救过之不暇矣而何成功之有乎哉或曰法制之立所以防倒持之患而弭尾大之忧此则虑之过矣传曰疑人不用用人不疑是将严择任于委用之初。而不当多监制于既用之后也。呜呼无陈平之谋蒯通不能移韩信之志无卢■〈木巳〉之谮朱泚岂能连怀光之兵豨布之反汉藩镇之叛唐非其坚制之少而文簿之疏也必欲过为之防亦不过如吾所谓潜制其要机。而默握其微权耳。何至若今世之琐琐乎。如使彼诚欲叛又岂琐琐者可得而制也。 

　　【 凌厉深至足使韬钤家发冲眦裂】 
　　▲□掠轻收 

　　○功实篇 

　　何景明 
　　功实之际后世人主常不能有所稽也夫功者人主之所夸喜夸喜之心炽于内而天下方有奇怪恢伟之事效于前于是功实之稽乃有所不能何者诚见其利未见其害知其福未知其祸也夫利猛兽之乐者。忘衘橛之虞。好驰坂之巧者。昧仆轮之悔。喜速瘳之药者。蒙毒发之戒。是故快心之欲至而周身之虑移。眩目之形接而见背之明蔽。天下之事功在彼者我有不蔽其实实在我者彼有不显其功故人主必详于功实之辨而核于异同之分也夫三王以善治为功五伯以善备为功七国以善战为功战者至凶事也功者至美利也究凶事而邀美利此三王所以不为而五伯所以不愿也夫天下有不忘战之臣有好战之臣此二者功同而实大异名似而事不侔也是故不忘战之臣。多虑而有备。好战之臣。贪进而寡忧。多虑有备者清外而实内。贪进寡忧者多事以虚国是故不忘战之臣恒恐天下之有变而巳无全策好战之臣唯恐天下之无变而巳不有功不忘战之臣恒静而致安好战之臣恒扰而生祸此人主之当察也。昔者秦之伯也累世而帝其帝也再世而亡帝之甚难亡之甚易成败不达而代盛衰并时而至者积功之极乃其积祸之盈也汉武之才过于文景承三世之富厚不易纪而虚耗者好大无厌也夫秦以白起为武安君商鞅为商君范睢为应侯汉武以卫青为大将军李广利为贰师将军霍去病为骠骑将军此六人者所谓功臣而人主之所贵者也然不察功实之辨故白起商鞅范睢之功日积而秦之社稷日蹙卫青李广利霍去病之功益高而汉之海内益危也夫好功之臣。人主之所不易使者。非有厚养则不获其死力。非有大赏则不塞其望意。高爵崇号以贵之则朝之位旷。金玉重宝以富之则府之蓄靡。土田苑囿以益之则国之地削。重征滥役则结民之怨。破城侵境则深敌之雠。夫然后臣其不可杀之民疆其不可树之地。利其不可通之货。故计民则俘众不足以补亡。计地则降城不足以报赐。计利则远物不足以偿费。加危于当世而不为省。流祸于后世而不能见。此功实不稽之患也。是故覩显福者必思隐祸临近利者必图远害功归于臣而实弗被于国者明主之所不贵也 

　　【 凯切详明虽子瞻之代方平书不是过也】 

　　○惩奢论 

　　刘玉 
　　一饭百金。一衣千金。一居万金。上之风之。下之从之。俗焉有不靡乎。犬马谷食。奴隶肉食。倡优玉食。食焉有不匮乎。庖者海陆。织者文縠。匠者篆刻。用焉有不费乎。缁黄不炊而食游惰不耕而食。商贾不储而食。工以艺。兵以力。士以志。公卿大夫以能。大率农一而供十人。天下焉有不穷乎。嫁者累车。葬者殚家。贫富相企而日有加。愚不肖相倾而日蹈于邪。习焉有不陋乎。呜呼弊也甚矣上之人必躬节俭而后民风可移。严制度而后民志可定。去奇衺禁淫汰而后民用可足。省末作驱游民而后民力可完。民力定民用足民志定民风移而后礼乐兴刑罚措。礼乐兴刑罚措而后万物阜天下安。 

　　【 肃肃如郊庙诗】 

　　○来鴈论 

　　陈束 
　　顾舍人宦居京师有鴈集于邸舍迫就不惊容止间暇时有宗卿作而言曰休哉瑞应乎夫鴈负阴抱阳候时视宿也此其背玄渚之岑寂集人寰之清澄殆以章瑞表应兆先舍人矣客闻之以问陈先生曰斯言是耶非耶先生□尔笑曰然哉休哉休哉然哉抑犹未循厥本夫瓜?见物测征揆类表应此璅士之思也非所以议于廊庙之摹也宗卿之言过肤不乃甚吰乎客曰何为其然也羽毛先气乃自古而记之矧其耿特之禽婉仪敛翮引翁骈仆邕邕肃肃似扰而驯殆???氏之所为协律豫神者也夫子其有遗闻耶先生曰乌谓此乎允若而言则是具物咸瑞而灵不尠见也乌谓此乎且夫□麕鸾雉。诡毳殊章。今昔之所珍也。虞人负??否掎机。入林即鹿。则骙瞿蜚趹者众矣。虞人靡得以为瑞也。頳鳞绮甲。世之希也。渔子揄九罭以游江河。则舛类诡族。噞喁浮没。扬波迕纚者伙矣。渔子靡得以为瑞也。夫物固有灵而未必遇不必灵而愽者矣此何以称焉客曰然则夫子何以然而休旃先生喟然曰嗟乎兹难以微喻已然而兹事虽细皇风之所槩也乃余秉艺文之权惟始终之故恶可嘿焉恶可嘿焉盖试论之夷隆时也机祥适也显没会也建德章号者赴时希光摛盛者逅适雍休履祉者附会论世绎化不越三者而立教矣故事有微而必章亦有显而弗扬彼舍人优游委蛇乃矜矜于休姱藉令遘替运而历讳朝虽迭珍絫异方且局蹐匿没岂能以扬芬而??敷茂哉闻之曰惟圣人君役万物。中智以降则万物之为役者也。方今　天子神圣抚运楙光累叶湛恩滭浡溢于罔极犹遴登石髦俾■〈宀禹〉内一技之士亦得効谞陈虑以黼黻鸿猷是以明庶闿说遐近欣歖恊气充牣嘉况雥集熙雪表瑞潏露飞甘仁麋皎兔灵雀之贡日旅彤庭嘉??瓜系?异导之祥尽升清庙而天子犹撝挹不居下令若曰此大夸靡敕示中外自今毋得重献而诸福之物郡国什一间上羡溢图谍者尤不可殚述人人谓致华平之?家家蕲致林氏之驺跂足致尰延颈成???海内喁喁然无不望上兼瑞命。总百灵也。昔者爵集省第。黄霸扬其声。鸾降庭木。萧恕表其政。此皆遇好夸之主。居偏驳之朝。处疏逖之位。犹能援物着化。垂视后来。而舍人以明体慧质遭逢隆盛附鸿渐之翼应凤毛之简珥笔金闺刷彩瑶闼目日?旬天藻手擽云英夫既以习观太平之业。而??术浴膏泽。矕被其文章矣。鴥彼蜚鴈。烝然戾止。若惎若启。可则可仪夫羽毛之应岂必考信符箓然而引兴协思不可少也王生有言世衰道微。伪臣虚称者殆也。世平道明。臣子不能宣者鄙也。葢情有积而思宣。美有稽而斯鬯。性有触而斯起。舍人焜耀希会乃得以因物托义祓饰趣指播之悠逖以昭其和休焉夫感上奋内摅盛归美而输布忠荩臣子之职也抒指道情以通讽谕藻士之致也推上尽下铺??衍舄??火以极广遍卿大夫之事也诗云翙翙其羽亦集爰止蔼蔼吉士媚于天子又云交交桑扈有莺其羽君子乐胥受天之佑兹其所谓丕休也若乃眩异测应以几宠绥而惟辏况不亦恧乎奚其然哉 

　　【 染羽画缋杂四时五色之位以章】 

　　○本治中 

　　黄道周 
　　为天下有序其条而贯之有数言之则以为常言不言则购天下无言之者序何别曰远近内外数何贯曰礼曰政曰刑曰兵兵者试于远外以治边陲而边陲非兵所能治也凡天下之数举近而御远详内而靖外边陲不治责畿辅。畿辅不治责宫府。宫府不治责黼座。黼座治而后宫府治。宫府治而后畿辅治。畿辅治而后边陲治。此数者虽变天地不能易也。今曰边陲不治天下言者宜释宫府而谈边陲唯边陲之言则听不边陲之言则罪呜呼是岂尝察于本计也哉古者天子以疆圉之事托牧伯征发期会不越其疆大司马致郊遂之众车萃属甲不及侯甸天子穆然执和鬯之柄公卿百执舞羽总干不改其度故其君子不震小人不嚣是非奸慝无由而作今一方有事则动天下而营之表里相激主客互射狡黠乐动以为朝夕故有五万之师千里之役数年不决则反舌寄颈相靡于道矣夫火发于山薮之内。百夫千指。虞者以为宜猎。薪者以为宜炭。田者以为宜灌。盗发于荫室之下。则门者不及扃。笥者不及钥。宵饮迨且而后相愕也。故祸患之生不在言者而在不言者边陲之失非不言之祸而无本言之祸也故曰什耦而射狸首。非虎也。磔狗而噪傩鼓。非鬼也。使祸镝之动而皆集于羣言之彀。则千夫哄市。无有覆国者矣。三正以来七代二十五氏丧败相起坐边陲者十不得二总其巨较皆以宵小权奄构于内而后夷狄寇攘来于外宫府先弊而后畿辅不理畿辅不理而后州郡携志州郡携志而后岩关重铠不足恃故奸贼之▲静深有本之□ 
　　来不于所甚较而于所甚讳也甚讳之始。必始讳内讳内者贼在于内内宄不上闻久宿而溃于外溃于外而后讳外讳外者贼盛于外外攘不上闻骤至而噬于内天下有此两讳者。则肘足之地。有万里之蔽。万里之寇。发肘足之际矣。故人臣之事其君君之事于天皆前而自相名也自相名者以名巳之无所讳可声应而治之故呼干以为之千。呼戚以为之戚。圣人用之而皆有所不乐。呼管以为之管。呼钥以为之钥。圣人乐之而皆有所不荡。自筵几枕簟箕帚□梮▲□义坚刚 
　　之汇。则亦维所自名也。名有所从入。汇有所从出。弓矢之汇出管弦。鎗剑之汇出刀笔。戎马之汇出狥彘。易种之汇出蛮髦。咬骨之汇出谗刺夷狄寇攘之汇皆出于宵小权寺圣人以为是皆不可讳。不可讳则人皆知所防外而慎内。故圣人之道。贵审其所从出。审其所从出。则本道而末不害也。兵之本出于刑刑之本出于政。政之本出于礼。绅冕而救鬬此世所谓阔懦也。而衷介之士能使人益鬬不能使人不鬬道出于众竞之路胜败争半者则圣人不由焉使圣人而舍堂陛守边陲。其道亦不过战必胜。守必固而巳。即累世无百年之治。禹高宗皆用之矣。而天下不悟者。人皆惑于标害而救于急搏。以为千里之治不可以坐制也。夫日月星辰山川之眚其于人不知几万里之远也就而救之丝穷鼓弊灰尽帚绝羣国人而哭之无济者圣人坐明堂发言而善则眚去沴郄即不为郄亦不为害圣人之坐此五步之内耳。夫五步之内。岂阔于苍青之末哉以为氐本所在精曜与宅□其行不驰。疾不速。今曰边陲事远则宜言之堂陛事近则不宜言之边陲事急则宜言之堂陛事缓则不宜言之信然则以为堂陛之患细于边陲边陲之祸急于堂陛也是未为本序也古之圣人日昃访问以救巳过瞽史鼗铎不离左右其公孤百执补阙是思让才而授任劳而处其精者存于罘罳其险阻易简制服之数皆存于国邑故圣人之治常若不忧边陲者而边陲无衅则圣人所以治之有道也道者知物之所从出集近而驭远外若甚绌。内有余故。有道之人。不急鬬人。有道之政。不急鬬政。有道之人。豢士以明醴之醑。秣马以刍灵之藁。系敌以绾玺之纽。有道之政。辍一食而军士宿饱。拆一劵而匈奴解甲。夫岂为诞说哉。齐庄公楚威王犹未及于中古也一战之覆边境薄削反而治内吊死问生哭大夫之庙立百姓之社弛酒郄肉三年而天下畏之霸者成丧者复夫差主父者天下之疆奥也威立于绝漠厉驰于上国乃教羣臣曰内治之道吾既闻之矣其不足以包诸胡兼齐晋者勿告寡人也自是多勿告者宰噽李兑因以捘臂探其内白起伍胥因以荡足取其外故夫耀火之蝉外视。取室之贼外噪。多禁者奇丧。恶听者多饿。今不知祸败之所从出。条贯之所组络。缓急轻重之所救济。但曰边陲之事则言之。非边陲之事则勿言之。是岂尝察于本计也哉。圣人之量天下悬衡于斗以为物薮宫府取万畿辅取千边陲取一焉诗书所称成败之源礼乐取千刑政取万而兵取一焉一握之树一■〈田巛〉之稻而皆有数死螟蜮蟊贼死之翕阳冱阴死之斥卤沮枯死之稂莠宿莽死之鸡豚搔聚死之纵此数死而独辍食以论刈获之盗竞胜不解毛发相捽不待疾风飘雨而丰木美阴巳蒙然秽矣故锢四达之听。禁密勿之告。设一切以批众说者。必有甚讳。隐慝生焉。不可不察也。 

　　【 不忧外而忧内人亦有言之者至其竖义渊奇标华深艳则长沙让硕江都逊愽矣】 

　　○本治下 

　　黄道周 
　　然则为天下者慎无讳而巳讳在内则贼在于内。讳言外则贼在于外。奸宄窃国必大扃限而多举讳大扃限而多举讳者佯为毖慎以闭天下使天下以祸而易过世之寡识者既乐于自闭又以为国慝所在重言为好盖自是贼满而莫之敢告也古之天子简处而壹治壶巷寝室达于日月应役之册举指可数若是其所露索者亦亶矣犹自以为幽翳四听而八视惴惴焉廷处而号众若行窱穴?呌之索其膏火也今楯陛之内盘泉桓渊动千百数能含云雾致霜露者跖足而是若是即有不测龙蛇杂兴未可知矣而又重其扃鐍使千百人拥之一人独闭而卧之犹自以为安处故今之为宅中者宜贤于古之为宅中者也古之宅中者以一人治数十人以为不足。又使数百人外视而正之。今之宅中者以一人治千百人以为有余矣。又益之以虎豹龙蛇之囿。故古今之贤圣与其道术各相反也。古之向者趣以明。今之向者趣以幽。古之植晷测以南。今之植晷测以北。夫非其道术之反则必有阴说而乱之者知其阴说而共与讳则是隐乱也知其隐乱终不可讳而且不得不讳之则是无术也古之为术者规弦天地。而始于日月日月者万物之所相见也圣人之道。欲使万物皆见之。故昼行而着日月。夜行而着星辰。窥牖而灼太青。俯水而鉴太晶。包阳不见。则其道必战。故圣人之相天地。谓与之为明。不与之为冥。万物之贵圣人。亦与其明之。不与其冥之也。广阴之下盘陆之底日月则亦间照焉积羽之西扶桑之东祥云甘露则亦间被焉然而万物不往者以为彼此不相见则光耀霮雨?对与之俱失。故圣人之赏民道民而赏之其罚民道民而罚之故喜一人则曰天子喜也无曰谁喜者怒一人则曰天子怒也无曰谁怒者天子之喜怒赏罚。见于天下。则其不喜不怒。不赏不罚者。亦见于天下。喜怒赏罚不见于天下则一人隐志天下皆意之赏一人则曰谁喜之也罚一人则曰谁怒之也夫一人之喜怒而天下以为有代喜怒者则虽耀佩鉴镌刀锯户据人之项徒足以走柄无显说于天下故君子之为法也。亦使万物各相见也万物不各相见而日月常见万物日月常见万物故万物之怪皆出以示人万物之怪皆出以示人则人皆知其崇不受其祸故圣人之为鼎所以使物之崇出相示也魑魅魍魉虽甚魌丑其种类亦各相美好也出而人丑之虽甚鬼情亦自以为忸怩圣人以为知此者可以治天下矣故其治物也以鼎治人也以钟鼓治物者隐其情而见其形。治人者隐其形而见其声。□其形则天下无遁情。见其声则天下无遁形。圣人以为知此。而天下之数▲□理奥言 
　　可义起矣。今曰见鬼物者必死。量声而度其形者不祥。则是天下之物皆相与讳也。天下之物皆相与讳则强者横口柔者闭齿喜怒赏罚明或窃之而目相视明或窃之而目相视则殆矣天下之殆。皆始于有所讳。而终于不可讳。??豆牛之祸孟氏皆知也以为告之则忧二子又不信于穆叔公子成之怒李兑氏知之也祸未发则不敢正巳发而与其事则不得不为贼故贼有发于虑祸讨不讨而皆为贼者季氏李兑氏也太宰噽争霸于晋胜之而不居不为不智也李斯请罢阿房减转作戍边不为不忠也以闭其内贼而忧于外其过愈于贼故贼有发于据宠告不告而皆为贼者宰嚭李斯是也韦匡翟蔡裒衣雅冠唯随中书子文子夏栖迟五候之间大臣冤而不能白权幸侈而不能谏卒以覆国身名俱丧故贼有发于保身过无过而皆为贼者韦匡翟蔡子文子夏是也此数子者其初皆不甚罪也以其中有所讳始讳之而卒不可讳故不可讳者皆归焉故鼎钟鼓者圣人所别鬼神正告于天下也圣人为鼎而因以为斧锧。为斧锁而因以为较梏。为较梏而因以为金矢。为钟鼓而因以为鼗铎。为鼗铎而因以为桥梁之木。为桥梁之木而因以为方册削牍。凡此数者皆以其类愈广而愈白凡以巳自见于天下使天下共见之而巳今曰主希声则臣见尊数问人则权不神犹曰登高则民散夜火则矢集此大昧慧不可为天子道也为天子者巳锢于是说不得所以道之其道莫如广之使见所乐。广之使见所乐。则其势渐亲外。渐亲外则其数多告而寡讳矣。故古者之为明堂皆在南郊之外日月之坛夹城之东西讲射之地皆饶芹藻环水为泽春秋雨露陵寝自步太狩之月不废骑猎凡以抒虑明精宕爽閟郁泻幽清之澹与士君子百姓陶其日夕。疑难多积则于通达古今博奥之士必有所取之矣。必有所取之而后可与灼治乱之原。证成败之事。吐日月之耀。刊鬼寐之怪。总中外之几。?素王九主之务也。失此不图。弥阴抱阳。晕生于外。贼成于内。禹鼎钟鼓不能正告。徒负绅带而号虎兕龙蛇之泽。以为多讳。不巳殆哉。仲尼曰圣人覩物而见情。愚人见怪而讳名。唯其讳名。是以与怪为邻。 

　　【 体质坚古故纵笔处愈见高凝知有内景之助】 

　　○西子郑旦合论 

　　李清 
　　予读吴越轶事至勾践以夷光郑旦贡窃叹曰女色之为□也甚哉以被山带河。固于盘石之完国。而三寸簸浪。一袅翻风。巳碎为灰烬粉灭之惨凄矣。夏末周褒。亡国之妖。岂在多焉。独越之豢吴也。则以两姝并进。而吾谓西子能豢吴兼能豢郑旦以并豢吴何以言之。葢是并蒂而进者。其于汉则如飞燕合德之交芬。而于燕则似娥娀训英之双艳者也。夫以美可雁行。宠罢鱼贯之姊妹。而爱在一身。无如之何。怨形▲西子诚淂阴符之传乎 
　　词矣。飞燕之新恩中歇。娥娀之丽质早埋为。两姊者。岂曰仓庚可食。不妬女弟之分甘。胡以体疏宠逊之郑旦。而情深姊妹者。若与施相得甚欢也。今阅稗官所记惟从椒花房内一见两人于映帘理镜之余嗣后石甃城头锦帆泾里百花洲上娇歌不闻并啭之莺。而妙舞未觌双飞之蝶。仅施专其乐耳。噫旦之。邑邑长门者恐尽日无梳洗矣色笑巳移于女王旦何不掩袂而咏塘上歌吹惟喧于玉环旦奚不含悲而制楼东即云买赋无司马擅藻非上官而或举胆薪秘谋花月阴毒倾泻于玉恨珠愁之下恐舞可迷天之西子。巳无葬地。而五湖一棹。仅以亭亭倩女之魂。一作梦游耳彼为旦者胡计不出此也然则西子者真天下有心人而色过旦。智亦过旦者乎。夫何言色过智亦过也。将无分香遗甘。以郑袖之饵美人者饵旦。而垂恩者不怨乎。将无惠雨推云。以丽华之荐宫嫔者荐旦。而均泽者知感乎。不则赵宠方甚。班爱忽迁。武媚甫新。萧欢立罢。则以馆娃之艳地凄施。以昭阳之冷苑闭旦。而畧识君王恩巳断者。固无繇觌▲见可虑 
　　面而披肠乎。若然则两姝隙矣。乃最后越师一入施与旦同逃吴苑而竹树内犹见二神女焉向非更衣流觞之暇以豢差者豢旦兼以豢旦者豢差而翩翩者何终为依依哉吾故因施而有感于旦也。溪滨初订。竹里重逢。则合素纱而驾香车者。数年女伴。此别终夭矣。在施原为罗敷。之有夫。而在旦尚为弄玉之未侣。燕飞之诗一咏此孑然娇泣于树下者玉人终归何处耶昔孙仲谋之以未妻玄德也。侍婢百余皆执刀侍立。真女杰哉。乃入吴之棹不归。而衡阳徒嗟▲郑旦下□洛无可□□哉 
　　夫燕断。合浦无望于珠还。追觅芳踪殊为悒闷吾故以去吴之郑旦与入吴之孙夫人配而于西子归湖后。辄悠然有不尽之低徊者也。 

　　【 色以运智智以成忠从馆娃响□间为夷光发出一段沼吴秘术大奇大奇】 

　　◆说 

　　天说下 
　　鼎说 
　　虎衔鱼说 
　　海天小隐说 
　　古砚说 

　　○天说下 

　　刘基 
　　或曰天灾流行阴阳舛讹天以之警于人与曰否天以气为质气失其平则变是故风雨雷电晦明寒暑者天之喘汗呼嘘动息启闭收发也气行而通则阴阳和律吕正万物并育五位时若天之得其常也气行而壅壅则激激则变变而后病生焉故吼而为暴风郁而为虹蜺不平之气见也抑拗愤结回薄切错暴怒溢发冬雷夏霜骤雨疾风折水漂山三光荡摩五精乱行昼昏夜明瘴疫流行水旱愆殃天之病也雾浊星妖晕背祲氛病将至而色先知也天病矣。物受天之气以生者也。能无病乎。是故瘥疠天札人之病也狂乱反常颠蹶披??昌中天之病气而不知其所为也虽天亦无如之何也惟圣人有神道焉神道先知防干未形不待其几之发也尧之水九载汤之旱七载天下之民不知其灾朱均不才为气所胜则举舜禹以当之桀纣反道自绝于天则率天下以伐之元气之不汨圣人为之也曰然则人胜天与曰天有所不能而人能之此人之所以配天地为三也曰书曰作善降之百祥作不善降之百殃非与曰此天之本心也而天有所不能病于气也惟圣人能救之是故圣人犹良医也。朱均不肖。尧舜医而瘳之。桀纣暴虐。汤武又医而瘳之。周末孔子善医而时不用。故着其方以传于世。易书诗春秋是也。高文光武能于医而未圣故病少愈而气不尽复和安以降病作而无其医桓灵以钩吻为参苓而操懿之徒又加鸩焉由是病入于膏肓而天道几乎穷矣。曰然则元气息矣乎曰有元气乃有天地天地有坏。元气无息。尧舜汤武立于法。孔子传其方。方与法不泯也。有善医者举而行之。元气复矣。作天说 

　　【 天能病人人可疗天西北缺陷须持此文补之】 

　　○鼎说 

　　许应亨 
　　齐之野人夜相惊以火凿之于社东垣之下得钟焉似鼎而小总八十一乳上着山岳魑魅饕餮之状野人相与试察其色则浑朴而不悦于众目试击其声则洪远而不入于里耳因撞而碎之鬻诸铁冶之肆客有语叔夏而恨之者叔夏曰子以是物为有知乎客曰昔者夏后氏既平水土贡金九牧铸为九鼎以察神奸是岂是物乎吾闻剑有干将实能变化飞徙今是鼎能夜烛以光奚其无知叔夏曰甚矣子之好古也苟是鼎有知则曷不求售于子而卒炫耀踣毙于野人之手古之山罍牺象玉磬大璜是皆精微贵重太古博雅之宝也今皆安在推而言之伊耆氏之苇钥。有虞氏之刚秦。夏后氏之琖。殷之斝。周之爵。秦玺赵璧。隋珠汉鼎。兹其或毁于无知。或迁为异物。或混于水土。或化为泥沙。子能一一而保其无恙乎。重华禅夏两墩无闻鸣条既伐四琏亦戢商受殄灭大瑚继毁幽厉播迁八簋不守惟其陵谷变迁。盛衰迭运。大者天地且不能以长久。而况于是么尠之物哉。必若子之言则是宝玉大弓。不出鲁府。璆琳琅玕。终贡一姓。殷之祭器。不抱以适周。而齐之大吕。不藏于燕室也。物咸久视而不变。则是赐铜山垒金谷者。不必饿圜扉。藁东市。印累累。绶若若。裂土而侯者。不必罗雀门。乘牛车。阿房之宫。鲁灵之殿。章华姑苏之台。不必飞炜烬成草菜。游麋鹿而号狐狸也。非其伸者不得不屈。往者不能不还乎。且是鼎也出之于土而入之于冶也其利农事而为锄为鏄乎将捍患难而为铩乎抑为镬以承烹饪乎将为鉴以别奸丑乎如其无知则方其为鼎也不知其为鼎也及其为锄为鏄为戟为铩为镬为鉴亦不知其为锄鏄戟铩镬鉴也如其有知彼方见世礼崩乐废古器无用乃发其神光自贬以求有益于世还古而变今出无用以求有用子又何必啧啧然惜之哉方且有人于此淳厚朴野息机绝智其处世龃龉而莫能入其于人踽凉而无所亲貌类无知言若无用其不悦于众目不入于里耳有甚于是鼎久为天下所摈弃子不此之惜而乃不释于彼何无所厚薄轻重于其间哉客于是目瞠而不瞬吉举而不下自咎失言唯唯而退 

　　【 不惜卷帘通一顾恐君着眼未分明读此可以解嘲】 

　　○虎衔鱼说 

　　张含 
　　春秋推灾度云四方烦扰众氓失恩则虎衔鱼矣禺山子曰奚翅鱼乎奚翅鱼乎今恐不免于衔虾也蒙迩停都见渔石公蜡谓蒙云前之廿岁监司觧以赇着近鲜以不赇着方岳滋倍焉况铜章名实皆铜墨绶名实皆墨郐下无讥矣又曰士也固穷之节女也。偶影之操妇也。监司而赇殆六珈而姣者也方岳而赇殆翟服而嫪者也铜墨而赇殆十金中馈而奔也蒙复于公曰昔者之赇。钻穴踰墙。今也之赇。连闼洞房。昔也之姣。叔孙侨如。今也之姣。卫浑良夫。昔人有云臣父清惟恐人知臣清惟恐人不知今也反是前兹之赇惟恐人知今兹之赇惟恐人不知赇非美名曷曰惟恐人不知曰不知则何为求哉由此观之虎奚翅衔虾哉。传曰国家之败由官邪也官之失德宠赂章也 

　　【 破颜极矣然颜甲者亦自不相关】 

　　○海天小隐说 

　　利瓦伊桢 
　　齐使君训女宦涢而家潍潍葢在北海上日月之出没风涛之震定云雾之变幻雨雪之晦明其胜无所不有而事不可穷之于笔杖而步屐而登觞而吟纶而渔槎而泳踞而濯汲而饮其致无所不佳而妙不可尽之于言总而图之曰海天小隐客或得之以视不佞不佞楚人观于洞庭江汉自以为大矣庸巨知夫储与扈治浩浩瀚瀚若斯者乎若之何使君之小之也客则述使君之言曰恒情少所见多所怪故蜀夫吠日粤犬吠雪井蛙难以语海其所见者小也图海者莫详于木华潘岳庾阐孙绰之赋矣怒而为涛其状也莫险于枚叔之发矣读之直使人怵焉有恂目之志而海畔之夫载艨艟挂帆席候劲风疾若鸟举而安若坦途没人渊客持尺挺与涛上下若寻丈之沟何也生于陵而安于陵长于水而安于水也余家并海所覩闻熟矣安见其大叔季以来士大夫以官为家不乐归。归而营菟裘。其宫室台榭园囿池沼以土木之崇高雕镂为美其饮食车服嫔御翫好以殊方偏国非土之所产无不毕致为奇以金石匏竹昌大嚣广为乐而余所治三亩之宫足以辟燥湿寒暑及肩之墙足以蔽恶高不过望氛祥大不过容宴豆所以娱心意悦耳目者仅一海耳是余与海上之人共得而非殊尤绝迹独擅自封也是先人世相授受非宦游所获富贵而归故乡以夸诩其宗党者也其何大之有葢自伯夷待清。仲尼乘桴。遭时不偶。意有所托。而离世异俗。高论怨诽之士。少师击磬襄鲁仲连徐衍姜肱之徒。相率效之。以海为名高焉而大。余幸生于极治之朝出而圭组退而草莽莫非王土王臣也其遘会殊矣海王之国谨正盐策。管夷吾因是以伯齐。九合诸侯。而阖闾春申王濞继之。墆其财奔走天下。古者明王伐不敬取其鲸鲵封之。而戈船下濑楼船横海之师繇斯焉兴。伏尸千里收为京观。功名之士以海为富强焉而大。今　圣人在上海不扬波余以经术起家为二千石承流宣化子惠元元其致用殊矣迂怪之方士。杂媚子弄臣以干进。则有徐市韩众之伦。称引三神山。金银宫阙丹灶药物。屈万乘之主。殚万姓之财。以冀幸于仙人之一遇。游谈无稽之士。则有鲲鱼鹏鸟。扶桑若木。禺强之峙五山。龙伯之连六鳌任公子之饵五十犗。以海为吊诡焉而大。　天子统一圣真诸家之说绝不得进其操术殊矣夫海也吾与之邀乐于天。徼食于地吾不与之为事不与之为谋不与之为怪取之无禁用之无竭不求其得不患其失不出几案藩落而长为吾有故小也且余齐人也齐地方千里鸡鸣狗吠相闻顾不大哉长而北行至燕犹是也仕而西行至晋犹是也更仕而南行至楚犹是也问燕之北晋之西楚之南亦犹是也上下八方大小相含无穷无极余是以知四海之不异是也夫安知天地之表不有大天地者乎然则比海之在天地。牛蹄之涔耳。吾庐之寄于海。马体之毫末耳。方存乎见少。又奚以自多。夫至人者恬然无思澹然无虑以天为葢以地为舆四时为马阴阳为御上游于霄窕之野下出于无垠之门而何有于海历阳之都一夕返而为湖圣智勇力与罢怯不肖者同命即余家海上不能与海朝夕而强名之隐他日得谢而隐矣又安能以其有□之生而与夫沧桑递变较岁时短长耶蘧庐可以一宿而不可以久处。余之隐于海也亦若是则巳矣。则其谓之小隐也亦宜。不佞三复其言而善之作海天小隐记 

　　【 恢奇瓌玮之输联贯络绎不可遏截上则木难火齐下亦南金大贝】 

　　○古砚说 

　　许獬 
　　余家有古砚往年得之友人所遗者受而置之当一砚之用不知其为古也巳而有识者曰此五代宋时物也古矣宜谨宝藏之勿令损毁予闻斯言亦从而宝焉不暇辨其为真五代宋与否虽然斯物而真五代与宋也当时人亦仅以当一砚之用耳岂知其必不毁必至于今而为古耶葢至于今而后知其为五代与宋也不知其在五代与宋时所宝为周秦汉魏以上物者视此又奚如乎而又不知其以周秦汉魏以上物视周秦汉魏以上人其人自视则又奚如人见世之熙熙者沉酣于纷华绮丽之乐奔走于权贵要津之门褰裳濡足被僇辱而不知羞于是有一人焉出而矫之卓然以道自重以澹泊自守以古先琴书图画器物玩好自娱命之曰好古故凡名能好古者必非庸俗人也以其非庸俗人之所好。则庸俗人亦从而效之。于是士之射利求进者。必穷极其所无以謟事权贵要津。权贵要津亦时出其所有以夸士。而士之慕为古而不知务者。亦每与世竞逐。必尽效其所有而后快。噫嘻是非真能好古也。特与庸俗人同好而巳。夫既与庸俗人同好矣。而犹哓哓然窃好古之名以求自异于庸俗。不知其名则是。而其意则非。吾之所谓好古者学其道为其文思其人而不得见徘徊上下庶几得其手泽之所存而观玩焉则恍然如见其人也是以好之而不厌。故夫古之为好者非以其物以其人也如以其物而巳矣今亦何以异于古哉夫苟不惟物惟其人。则吾亦可以为古人矣。安知千百世之下不以好古者好吾乃必舍其在吾而惟古之好亦巳惑矣予观今世之所好大率类是葢皆所谓名是而意则非者也不能尽述述其近似者作古砚说 

　　【 披剥尽情令藏古家汗下】 

　　◆解 

　　李淑人大节解 
　　三先生祠义解 

　　○李淑人大节解 

　　李攀龙 
　　中丞霍公大母李年二十余抚遗孤焉既赠太淑人掩于　帝恩其大节无以自达于　上乃中丞状之曰勤瘁幽苦精白贞纯是先大母之德也余惟八者备矣屹屹乎大节也哉方其夫以永绝弱子在抱亟低徊于一往而藐诸之谓何跂余望之中废不可知。若将置焉而旋复是顾。业以黾勉。孰与効以大毕之为成仁也。量力计期此伏彼起葢有日月可处而我未之即安者匍匐拮据不与焉勤矣。惟兹孑遗茕茕在疚疚疾用贯?力忉怛为劳即庶几将来瘏痡甚矣而逝者不返终身病之。奚必残形相拒毁体自绝。始为惨哉。瘁矣。壅阏閟侐鼠忧不阳如在晦明视听玄黝虽犹托于世未亡人耳百尔纷纭。藏之地下。独其所为喘息相属者。细若气。微若声。不可以巳。是重蓄也。幽矣。可以巳则舍生以之不可以巳斯生而有所不得舍也难乎其为心矣预防以自困。致虑以自危。既秀方实。植微壮长。有不在我者。而志每穷焉以徼惠逝者。拂乱烦冤。甘此荼毒。苦矣立孤难于殉葬善后▲□□□□□句 
　　优于捐躯二伦是经大义以辨。非托于难以窃便。非假于优以苟存。夫妇母子无遗憾焉。精矣。葢亦其质固有之既自不饰。亦自不渝。不然捐躯殉葬本以为洁而益示其华犹可物采非素以为行也光昭有家泯于无迹犹曰伦足以窃便义足以苟存云尔恬淡是常。不以作色。白矣。据其所不得于舍生之心。与其每穷焉之志。如天地定分之不可易。如山河定位之不可移。殉葬自奇立孤自正沟渎之谅匹夫一朝举之矣又不然非其性也勤瘁不将以损之幽苦不将以挠之乎贞矣。激于始绝而衰于巳事。与操具而身亡。均之失其半也。此夫各成其信非以为名而意自惬不解于慈非以为功而理自全故至于今无间然矣岂其习而便岂其守而存率之自是自致厥美不遗纯矣。屹屹乎大节也哉。喘息相属命脉以之神明之冑后世必复余犹及见中丞为御史时。主课天下郡国上计吏风裁卓然。自廷尉中丞少司马司寇徧历三台大绩益着。于太淑人有余烈矣。勤瘁幽苦。精白贞纯。具大臣之道焉。有味乎其言之也。 
　　▲中丞所状之妻道即中□自有之臣道 

　　【 殷卣周彝龙文漫灭古意独存】 

　　○三先生祠义解 

　　利瓦伊桢 
　　新安汪惟一少师事徐子与先生为诗诗既工先生介绍游李于鳞王元美两先生所两先生雅重其人赠之以言惟一遂有声三吴间而子与先生卒惟一裒遗文行之又乞王先生志之诸才人善徐先生者传且诔之时展墓存问其妇孺巳即家竹丘为祠事先生而李先生巳前卒王先生后十年复卒因主并祀之人哗无间也其友汪永叔私问于余曰惟一之祠也礼与余曰礼古未之有可以义起也古者立学衅器用币释菜以尊先圣先师四时官释奠亦如之有道德者生为师死为乐祖祀于瞽宗民生于三父生之君治之师教之事之如一左右就养无方服勤致死心丧三年其重若此古以官为师师无异徒人无异学生事没祠官为主办今学者不皆受官师之教生别为事死别为祠是可义起者也礼言之祀有五蜡有八奥之爨有二豆间之祭何食蔑有七夕有祭杼每月有祭椶桐书拂礼反其所自始苟有功德不择微贱而况师乎祭于太蒸从飨先王晋之封绵上田也鲁之纳裘氏潘氏也越之表会稽山也君不忘其臣俾世有血食而况弟子之于师乎燕之筑驺衍宫也吴之架介琰庙也屈千乘之尊以师匹夫而况匹夫之师乎叔季以来人之好谀甚矣匪直祀死者及其生而以鬼飨之要皆怵权势行媚取宠不足多尚然其始作也未有不孚民誉者乡而祠其父老若畏垒之属邑而祠其令长郡而祠其守相若汲坛栾社文翁召父之属多矣其下若于公狱吏许阳都水椽朱邑啬夫郑众从事耳吏民士大夫戴之为君爱之为父母奉之若神明祝史无媿词君子无疵议焉何以故以为君犹父也师何独不然张良之黄石王绩之杜康李燮之王成韦泓之应詹伍员之渔父针药之工之扁鹊陶家之陆鸿渐一日之雅一事之契一艺之功也而俨然受祠夫终身所师大有造我者宜何如也李洞之于贾岛也以佛事之孙晟象事之承晖之于司马光苏轼也以象师友之此异代人也夫身受业者宜何如也梵言室洒旧翻弟子新云所教南山天台之议曰学在我后名弟解从师生名子师有匠成之能学者具资禀之德资则舍父从师教师如父师之谦让处资如弟曹务光见赵州以斗盆烧乳头香作供此外道也夫士流宜何如也杨宣之干宋纤也黄庭坚之于苏轼也为阁为室象而事之应詹祀韦泓也柳宗元得韩诗熏玉蕤香然后发读也王维绘孟浩然象也张籍得杜诗焚之和以膏蜜频饮也戴弘正金兰簿以告祖考也此朋友也夫师宜何如也礼记戴曾子数子夏之罪云吾昔与女从夫子于洙泗之间退而老于西河之上使西河之人疑汝于夫子汝罪三也注云言其不称师也葢古之君子言必称师示有所授且不忘本也故子张一篇载群弟子之语子夏之言十一而未尝称师曾子之言五而三称曰吾闻诸夫子则子夏为曾子所罪固其宜矣刘焉造乘舆车具千余乘荆州牧刘表上焉有似子夏西河疑圣人之论其传说甚远惟一言必称师。礼也。孔子曰兄弟吾哭诸庙父之友吾哭诸庙门之外师吾哭诸寝朋友吾哭诸寝门之外所知吾哭诸野寝我所安师成我者也。故哭诸寝。孔子没门人相向哭皆失声欲以有若事孔子或曰是仿古设尸之礼也可以尸何不可以祠后世有慕而为之者臧荣绪以孔子生日庚辰拜五经孔子如日月代明四时错行天地同流奚取于庚辰宗庙之美百官之富为万世师奚取于臧氏之子无亦刘勰之梦孔子夸诩以蚩眩人乎故天地山川之祭惟有天下有国者则然户与灶之祭达乎庶人岂户灶优于天地山川乎哉功大者其报大。功小者其报小。以臧氏祠孔子。是庶人而行郊社之礼僣也。适以小孔子。惟一祠三先生于家是户灶之祭庶人之分也孔子哭寝之意也。礼也。古者思贤而祠之则于社故曰乡先生坐于里门以教子弟没则以配于社庚桑楚尸而祝之社而稷之谓以其主配社稷以食也汉甄子然临孝存皆配食县社晋宋登为汝阴令及卒人配社祀之陆云为浚仪令去官百姓追思图形画像配食县社古之仕而有功德于民民追思之及乡之致其仕而可宗者皆祀之于社不必专祠亦非如今皆配食学宫也惟一竹丘与其友人于此为诗社因以祭三先生亦社之义也。礼也。礼又有之为群姓祠泰厉公厉族厉以妥古帝王诸侯大夫无后者李徐二先生岳牧臣在诸侯大夫间不幸而无后无论弟子不忍于师是不当比于郑伯有晋若敖乎郑康成注祭法云今时民家春秋祠司命行神山神山即厉也民恶言厉巫祝以厉山为之谬乎春秋传曰鬼有所归乃不为厉厉山氏有子曰柱世祝厉山之神得其鬼为厉故云谬也惟一祠徐及李而王与焉其亦厉之称□乎四方百物之疈辜也。八神之索飨也。星辰风雨露雷山林川泽坟衍之同坛也。从其类也。三先生生为死友。死而配食。岂曰非类不歆。故惟一之祠也。谓以义起礼可也。永叔曰惟一尝为徐先生服服以缌时以期礼语曰仪礼朋友齐衰三月而礼言师无当于五服张逸曰古不制师服无定礼也有得一言一义而如朋友者。有亲爱如兄弟者。有成就巳身而恩如天地父母者。岂可槩服之。故不制服。心丧可矣。门人为孔子筑室治任三年子贡倍之鲁人往从冢而家者百有余室因命曰孔里龚胜门人衰绖治丧者百人郑玄遗令薄葬自郡守以下尝受业者衰绖赴者千余人冯冑郭瑀服皆三年王肃门生衰绖者百数宋黄干丧朱子服加麻制如?????衣用冠绖王伯丧师何基服?????衣加带绖冠加丝武胡澹庵为师制服李谘为师缌麻金履祥师丧服加绖白巾带用细苎惟一于徐先生河汾氏所谓通于夫子受罔极之恩者也其服也酌于礼之中者也汉去古未远诸儒最重师师以经术专门名家学者守师说不变问所从来必曰某师封侯拜将相恒推让之于定国身为九卿迎师执弟子礼景毅以子师李膺自免人有辱夏侯惇师者惇杀之而考其时能于师身后有恩纪者唐林王吉表上许商冢侯芭于杨雄桓荣于朱普桓典于王吉负土成坟礼震为欧阳歙杨震为范升郑弘为焦贶不惜死相救李膺延笃刘焉王朗弃官奔赴云尚葬吴章南岭任末致尸于门郭亮收李固牵招护乐隐丧廉范敛薛汉朱穆丧赵康如师胡腾殡窦武行服其服亦无明文令狐征君隐东城山中终即为冢焉诸生遵师法陪葬者三百余家又不闻其祠如惟一也礼无定制而情不可一律齐张逸之论是也其后曹曾弟子称曹师为立祠李遵勖宗杨亿为文塑其像晨夕伸函丈之礼砻石记之惟一事可与二人并论矣于礼固无过不及也永叔曰是则然矣祠之也者神之也文章小道耳何所关于神明而祠之为余曰否神之为德也体物不遗物莫神于人。人莫神于心。心莫神于言。言莫神于文。试举其凡董汪都三策得之神助谢惠连池塘春草得之梦弟孙绰笔端吐光若火赋掷地有金石声徐陵醉作白云出海峤诗醒惊为神杜少陵受石文于鹅冠童子下笔如有神宗武暗诵??氐有金字光明射日袁嘏诗有生气须大材迮之不则飞去李观爪甲有清尘此文人而拟诸鬼神者也孟召文差颠狂滕王阁赋江神走送郭元振题颊入面遂灭马公亮鬼手范仲淹鼓妖亦然杜诗可驱疟射洪陆使君庙以为签殊验白居易言刘禹锡诗在处神物护持此文人而感动鬼神者也张迥之云汤悦之星皇侃之唾杨雄张鷟之凤董仲舒之蛟龙傅咸之龙文掌罗含之鸟刘赞之龟马融之花谢谔之珠江淹萧颖士之锦王朗王勃陈继达之墨纪少瑜王珣李峤李白之笔周仁裕之西江水弘成子五鹿充宗之石韩昌黎之丹篆司马长卿之黄衣翁又不有言祀朗管星者多知慧乎此文人而鬼神牖其衷者也王肃方注易有越王女从地出与语才思开悟王弼郑玄王衍陆机互相论难邹湛见甄舒仲沈约叩陆乔门召青箱诵其感旧诗死刘桢犹能庇生顾总狄遵度梦子美自诵逸诗数十章又有闻人称子美解其遗恨吞吴句之悞苏端明言元佑中岭南人遇李供奉酒肆为诗二篇自言东华上清监清逸真人或谓是黄鲁直经蜀中事李生见箜篌有云中汪树天际归舟之句他若芙蓉之城长白之山白玉之楼五云之阁紫阳之宫衍波之笺太乙之藜仙府之酒瑶台之梦华亭广陵之散乩□所临往往文可观采此文人而鬼神式灵之一阴一阳酬酢者也慧业文人。其生也有自。其没也有归。往往仙化则有大玄博士太极仙卿西明都禁华阳洞主遮须国王都箓司命文星典吏紫府押衙侍帝晨称散仙不可胜数柳宗元主罗池谢灵运送杜治事亦有征若前后身蔡邕张衡尤众三先生魁然文苑取精多而用物宏没为明神又何怪焉且就人伦御之为艺偞卑矣。尹儒秋驾精神发于寤寐。谁则牖之。心之精神。包括宇宙。总览人物。天且不违而况于鬼神乎。谈诗家有神品有神来职是之由腐毫坠坑蹋壁绕室闭门入瓮坐树腐唇堕齿落眉引被卧手穿袖断须茎满头丝两京十年三都一纪口吻生花不恤妻孥犹未关至极郑玄尹知章凿心王充竭气杨雄吐肠曹植反胃李贺哕肝孟郊擢肾桓谭疾裴廸瘦心神辞李广五脏神遇江淹此物此志也张说享文以媚香贾岛以岁除祭诗神刘蜕以文为冢而铭之唐球投诗瓢江中王曾父见字??氐以香汤洗烧之而获阴报非神而何惟一受诗三先生。没世不忘。神所凭依。将在是矣。郡有文士则洛如花生鸡解人语虱解念阿房宫赋鼠畏田字龟有历鴷有印蟾有丹书鴈行成无为脉望食神仙则化夫物犹然而人何以不如小说家称笔神曰佩阿又曰昌化晋高士为笔神研神曰淬妃墨神曰回氏??氐神曰尚卿司书神曰长思解辟蠹除夕祭之故郄诜拜笔祖莹拜墨薛稷广为九锡之五物者以人用之乃疑于神而人之用物者可知巳惟一祠三先生。神道也。简子有言春树桃李者夏得休息秋得食焉春树蒺藜者夏不得休息秋得刺焉树人譬之树木区以别矣惟一不升枝而捐其本。则亦三先生善树人以食其报也。今天下多噉名利齿儿无如新安其富者能饵人类阴子方黄羊祀灶其不慧者易欺类王凝之奉天师道借鬼兵其巧者善赝类楚泽鸣狐即墨飞鸟其象恭者腹有鳞甲类西门豹簪笔磬折而须大巫妪其诞者类刘伶断酒供酒肉神前自誓便引酒进肉隗然巳醉其广交者猥杂无伦类汉一岁三万七千祠其无恒者不终类土龙刍狗之始成盛以箧衍巾以文绣缠以朱??系尸祝袀袨大夫端冕以送迎之及其巳用之后则壤土草??叕恧巳惟一产财中人负笈而游三先生之门朿脯成礼性复木讷不善为容方三先生憎多口奉盘匜于玷亶惟谨比三先生寒魄舍宅以共烝尝今老矣涧溪沼沚之毛朝莫荐之必斋如也毁誉不移意升沉不改度死生不变节是举也不必于礼若何业巳度越流俗远矣如非然者。三先生之神聪明正直而一。能无吐之乎。永叔怃然曰有是哉吾今乃知文章大业也死且不朽师弟子之义之重也鬼神之情状祭祀之礼所由设也归语惟一具告三先生之灵而小子任丹书焉勒诸刑牲之石 

　　【 万族之态五伦之理二气之情状俱罗列而为文章非惠施五车茂先三十成熟胸中何能贯申纵横若是】 

　　明文霱卷之十八 

　　●明文霱卷之十九 

　　武林刘士鏻羽石父评选 

　　书一 

　　◆书一 

　　重与献吉书 
　　上大司徒梁公俭庵书 
　　寄童内方书 
　　答郭桐冈先生书 
　　与殷子书 
　　寄余子书 
　　上霍元厓宗伯书 
　　畣毛宪副书 
　　畣重庆太守刘嵩阳书 
　　畣余文献书 
　　答姜佥事书 
　　与文征明书 
　　答李中溪书 
　　上御史大夫南充王公书 
　　寄屠渐山书 
　　辰州与田叔禾书 
　　与胡宠之书 
　　与宗子相书 

　　○重与献吉书 

　　徐祯卿 
　　仆以摄提格之岁。仲春南徂。出齐鲁之郊。经淮沛之墟。直视平原。萧条万里。于时雉雊于野。麦秀油油。瞻日月之勤。感东山之叹。虽睿眇伤神。未足以振心而惕虑也。既而道指东吴。彷徨故都。栖栖焉若仲尼之去鲁也。乃遵钱塘。薄眺会稽。控湖山以为郭。环江海以为池。昔日神宫峣阙。椒房绮榭之余。或岿然于鲁甸。徒髣髴于丘夷。顾瞻周道。不能不为之兴哀也。傍引桐江之溪。遡洄富春之渚。岂惟望风而思其人。抑可以乐焉而终其身矣。又西南行。渡縠水陟常山越余干沿弋阳山溪涧沚之滨。玉水澄彻。则有参差之毛。丹碧之石。游鯈翔泳。白鸟栖止。可以莹神而悦心也。横陟彭蠡。仰瞻庐岳。其波涛则腾涌奔伏。喷薄日月。其峯（崿）[咢厓也]则盘回峭绝。亘接霄汉。香炉五老之形。瀑布青峡之观。特为卓诡。灵芝异草。弥山布谷。金符玉册。穷幽极玄。信赤霄之神都。老氏之玄宫也。又西遡九江南望全楚。夫其扼巴蜀之喉舌。据吴会之上流。通五岭之门户。接雍梁之要枢。此其大势也。若乃镇以衡阳之阜。表以武当之山。五峯森拔。三门凌启。云霞绚绘。紫气烛耀。其中四候蚤暮。七曜运行。往往与人间殊别。爰有黄金之堂。白玉之户。琉璃为铺。檀桂为柱。制侔天居。势（轹）[□践也]海岳。目所希见。窈窕难说。又有江汉之波。沅湘之流。洞庭之湖。云梦之泽。千条万派。混原同涂。纵贯脉理。襟带其间。极望浩漫。际天薄海。阳春献而百草芳。凉风至而蒹葭落。猿子噭啸。鸿雁成羣。鱼龙倏忽。旸晦互分。可以观天地之变化。验时序之瘁荣也。故征水族之饶。萃材木之珍。论舟楫之利。及畋渔之乐。九州岛岛之内。未有踰此者也。然其民俗若瘠。尚利薄义。户无囷廪之食。人无相固之心。杂以山夷轻躁易动。非久安治之国也。又其山川包络四要。固用武之场。聚争之地也。故东望樊口。则慕周瑜之雄。西顾岘山。则感叔子之惠。载观荆门。则悲昭烈之绩。极眺中原。则痛□□□忠。山河昔是。人物巳非。心伤叹矣。凄其涟□。□□□□□□理□时也命有涘而志无涯。时可遘而身不逮。此屈原所以流亡于江夏。贾谊所以忧伤于长沙者也。所赖贤豪发愤。映带砺以垂名。章缝乐道。假竹帛以昭志。生人之业庶为不朽耳。仆自惟无卓荦之才。寡砺（锷）[咢刃锋]之用。进不能扬眉于天下。退不能甘心于一壑。徒放情于江海之间。抗志于宇宙之表。将以搜奇猎秘。咀华纳灵。则水土而函蕴。法景曜以（摛）[雌发也]文。聊希子长之风。庶几虞卿之志。乃知于役之行豫。兹游之岂徒哉。惟是足下与□同怀。遭时龃龉。良图弗遂。抱膝空林之中。栖神穷迹之境。虽枪榆之为乐。固知大鹏之逍遥也。故聊述其略。以当抵掌。方有簿牒。不尽所言。 

　　【 触境流连裴徊凭吊有望古遥集之意】 

　　○上大司徒梁公俭庵书 

　　刘绘 
　　进士绘顿首。死罪。绘不佞。不能敬奉德教。以顺下陈之心。绘恐以不肖之故。有伤于门下之度也。绘以进士分大司徒。观政国家之法。以新进者多下邑草莽之臣。不习典章。令观大臣举事。庶它日有所法程。可寡过耳。未先授以职事也。昨澍雨竟日。进士以仆马未便。遂未到部。随有徤吏持札相唤。进士方与客对。即辞客冲雨沾濡来见。初以为必有明训教旨。便当勇受之也。不意门下据按不答礼。声色两厉。进士以庶司在列。不能当面数之责。略为辩论。以为一揖不至未成过也。门下何动气若斯。此所谓覆羹之失而致翻海之怒。毁瓦之咎而发破山之威。窃亦为门下不取也。门下怒愈甚。环视两旁。指为冥悍不识事体。公肆傲慢。令曹吏勒疏参劾。进士始长揖退。见同年友但瞑目沉心。而笑曹吏之亡识矣。夫进士未受职旷何职也。未受事败何事也。曹吏虽刁不知主何意。所加何辞。所（摭）[拓取也]何事。所议何罪。　圣主高居法宫。宸览诸大臣章奏。见大司徒奏囊。必虑以为军国大议。边圉何大策。内庭何大计。象魏何大令。发而视之。□参一未到进士耳。绘惧此琐细事。乃廑　圣主当出何丝纶下明诏哉。是□欲成进士之材。而损门下爱士之德。明进士之过。而累门下容人之量。绘闻仁不弃物。礼先厚施。以不肖之始进。望门下有以全之。不虞其辄弃之也。以不肖之狂悖。望门下有以教之。不虞其辄摧之也。故不教而怒者礼之暴也。不宽而伐者义之惨也。且举一言而伤国体之大。非忠也。薄一士而动群情之猜。非知也。愿门下察之。昨闻周司务同郎吏二三人。皆短绘于门下。谓绘多言戏（谍）[闲言]。俯仰亢倨。出入不循榘度。嗟哉。以绘之行。诚如左右之言。但绘且思之。以绘之志行。欲免于左右之谮。必不可得也。以左右之志行。欲相合而矜之。亦必不可得也。谚曰。女入宫见妬。士入朝见忌。夫宫妬者必名姝也。朝忌者必奇士也。绘虽亡奇。然自左右视之。必骇顾而叱焉者也。昔黄次公郄督邮之谮。而全许丞之名。龚少卿拒功曹之诽。而得王生之力。孟公不顾尚书之（期）[约信也]。而司徒马宫优之位跻列侯。士元不理来阳之事。而相国孔明原之权登上将。此四人者。岂徒以疏阔偷慵哉。性有能不能。人有遇不遇尔。是以孔门设教列为四科。班史论人注为九等。善人难以入室。狂狷可以成章。不有巨德。何以造士也。门下又让绘曰。观汝年巳踰三十。何不省事若斯。嗟哉嗟哉。绘生八九岁时。颇具识知。能属文。乡里缪指为奇。今三十一岁矣。不能于此时光扬骏业。为国家济一时。逐队南宫。厕于释褐之末。尝自丑恨。力倦神疲。时或目不辨朱紫。耳不聆音理。随口应答。徤忘如耄。而自不知其故也。但仰方今　圣主御极。六合一家。虽有奇桀。何能自表。此正马卿杨雄所谓仪秦无所骋辨。贲黄难以事勇者也。故如文子弱龄能御衷甲。甘罗十二凭（軝）[奇□旁]下赵。子房以童年报韩。仲华十九而为佐命。古者英哲（尠）[丘鲜]假。并生斯世。则亦就抠衣鼓箧之业尔。岂能遽奋青霄之上耶。绘文不能猎取上第。名不能横四海。则宜为左右之轻且斥。绘亦以此澹荡而困于自悼。常恐终无树立。而自委于未行也。绘且筹之。绘居宛汝之间。其俗子弟多好猎。绘往猎家。见名鹰于未▲诗约軝错衡 
　　猎时。凝金眸。垂云翮。毳毛剥落。翛然如鹜。徘徊绦（旋）[辘轳]之系。若病且死。啖以翠鸟之肉不厌也。饮以乌□之液不甘也。一旦脱鞴而扬。乘迅风而起也。竦翼而翔于碧落。其神俊莫能当之。于此之时信大鹏避路。孔鸾惊举。野无狐兔之迹。林乏燕雀之羽。何也。以其才力得纵而精耀气涌也。以绘之不肖。傥辱纳而教之。当有鸾凤朝阳之志。肯以名鹰自况耶。若终不加爱而与进之。绘闻智士不违心以干禄。烈士不忍诟而丧名。高鴈伤空弦而横透云幕。神驹惊虚棰而灭影▲翛羽敝也又翛然疾飞貌 
　　昆仑。今九州岛岛之外。五岳之巅。可为旷士。栖神寄足者无限。肯终阻门下之条约而有污印（韨）[弗组也]哉。狂愚□勒通纪。外孤鹤赋一篇。并见志意。览辞喜怒。惟其裁察。 

　　【 一种奇轶不可羁绁之气如沙苑驹儿骄嘶自赏】 

　　○寄童内方书 

　　王廷陈 
　　仆于门下。深托志气。其合非强。赤壁一别。忧患相（仍）[频也]兼之阻修。缺然礼问。顾我同人。岂有遐心。今知执事暂违供奉。展谒桑梓。乃敢致书门下。谢弛慢之罪。复有愤懑之悰。冀伸于知巳。幸毋恶其强（聒）[括声乱也]也。去夏顾公以兴都志事见召。仆谓斯事体大。宜得馆阁载笔之臣。名家之彦。乃可持衡义例树帜斯文也。如仆纤琐除籍放诞废业衰惫俟死之人。何可与此。使者至门闭拒不内。作书辞谢。颇为哀恳。而顾公不释。征命屡至。且牒责郡邑。于是乡里亲知诸父兄弟辈。皆谓东桥巨公。自童稚知汝。违众怒荐汝。汝纵不欲预志事。独不可一往候乎。不然郡邑当见让。其咎由汝。非所以事尊贵答知巳承邦大夫也。仆不得巳许之行。然犹迟迟。度仲秋书且成可往耳。比至其书果草创毕矣。仆才不逮二子远甚。何敢高议得失。破其坚白。有所帮助乎。况仆私心祗欲如前所陈。幸其既就。而顾公乃以进书表见委。又摘数事令仆缀之数言。此外未措一辞矣。仆每谓诸师儒曰。书上必无署我名。我本无劳。曷敢分誉。但勿祸我。此令亲刘子所知也。夫书之可议。不但　圣谕所云。体例不合。事寔差误。而巳而恩泽横流。薄谴而厚赉。诚草莱之溢润。灰烬之惊焰也。近闻东桥复有荐疏。而当道参驳。谓仆著名贪恶。云云吁。冤哉。东桥果祸我至此也。仆之免于狂吠者久矣。而今一旦也。此声也。何为而至仆哉。仆自作吏及被废以来。积衅累垢。殊诡万状。即有智给未能缕数。独缺一贪耳。而好事黄门为仆补足。不意晚路。幸有此遭。且即书罪之瑕（颣）[疵也戾也]难穷矣。而乃根渊▲□□ 
　　往事。造作新评。意在重锢密罗绝系出（柢）[又同□□根也]而剖索未详。指其所乏。是虽忍心点璧。而天下耳目其可涂乎。彼之为此。岂以仆欲于此因缘出。瓜觊攘腐鼠乎。呜呼误矣。凡今不安摈斥。而思得振起者。亦自有道。仆上之不能矜饬名行。动流俗之誉。下之不能交结要津。工钻刺之术。闻谈官府则如爰居听钟鼓。骇掉不食。或谓仆且复用。则如聆诅詈恨不掩耳。葢知其愚我也。一日之间。卧多于坐。每春夏之交。寒暑之会。往往迷节候而诡晦朔。至家事综缉。一委妻孥。所谓婚嫁巳毕如我巳死。无关世情矣。血气既衰。心知日塞。不敢思其所不及。人以文字见属。则颦蹙竟日。百不一应。又覩近者觚翰之流。家冀人璧。欲应时改辙。则故步或失。若降心仍贯。则前薪见凌。故悉置不为也。俗好通问。而仆独尚神交。至于贵人犹惮轻启。此非索价为高自绝长者也。仆见今之刺谒。楮幅广狭。称谓重轻。皆异往度。虽在亲旧。秩日进则启益恭。如是乃得省览。否则必获顿掷。然此在仕者不得不然耳。仆以田夫而修仕者之事。则所不习。若恃其素昔。新▲罪人狱决完为城且□满三岁为鬼薪横訾□诋律□有芒 
　　敬不加。则虞掷顿不省。以故欲作（辄）[忽然]（辍）[止也]也。干进者然乎。此皆不欲违其所便。强其不能。示自废之迹。广谗口之资。庶几得比散木。保其天年耳。昨赴承天旋。简敝笥。冠舄溃莓。家人粗为理制。强仆摄之。仆临镜自嘲曰。沐猴而冠。然矣。顷刻在躬。则手足疾苦。不胜拘挛。山林之骨。曷可移易。又世俗喜足恭。揖拱不辨委折率至地。而仆要领本强。极力効之不能肖。每不称施。而不称施则获罪责不贳。欲逃罪责则本性难强。强不能久。执事视仆心迹。岂不然哉。而今乃用此事▲摄、整顿示新 
　　被口语。偶一念及。如鲍鱼在鼻。鸱枭在耳。又如魑魅在目。忍之不堪。报之无从也。奈何奈何。夫（铩）[帅翦羽]羽之鸟。病鹘之所窥也。折趾之兔。蹇卢之所利也。仆固下流易乘。柔质可茹。而彼也。亦何足称爪牙之利。张搏击之威哉。虽然业巳厕名其末。而欲迯其咎。苟不得知巳如执事者。而告之。何益于人不听。祗以发笑。而资嫉者之口耳。外答东桥及陈大廵书稿附上。以见初志 

　　【 自古并畏者文人之舌与武士之锋似此镵刻铦利镆铘为□】 

　　○答郭桐冈先生书 

　　王廷陈 
　　廷陈谨启桐冈先生仆于左右辄有所荐幸君侯听之客有居门下者施生雨泗上人也能琴。琴能自合材质由胶漆徽轸以上不一假他手古今人所为曲操彼诵之曰是可弦辄谱而被之五音不爽能书。书兼真行草八分又能汉楷能篆刻能杂画数者虽未臻妙善然其品不下矣能吴讴。讴能为疾响为慢声□疾也则激烈悲壮若剑客互击瞋目而语难。忽然为慢声则阐缓婉媚如孽媵病姬隐伸涩诉欲尽而不能予每倾耳而听之未尝不怪其宫征之暗移欢戚之骤逮也其最奇者则于方寸之楮。作小楷数千。点画不淆体裁各具于粒麻之上宛转书之成五言诗一绝即有烱眸非极视专瞪数拭屡翕蓄而后张不可得其髣髴诚文囿之绝技生平之未覩也仆见古昔丸弈庖削之流皆得专精于记籍亟赞于闻人此君子下逮之仁曲成之谊也况生所能乃儒术之支裔学士之旁畅乎即其人跌宕负气澹泊寡营羁控莫施疏逸近达虽无典学之绩而妙性资之合虽在韦素之贱而蕴绅佩之器虽被泥滓之迹而励振刷之操虽寡儋石之储而绝愠怨之色至于负俗之谤。时时有之。人不以病生。生亦自谓不病也。然则仆之礼之独以其能哉仆于暇日于后二艺面令为之知其非妄兹不敢蔽乃以所为致敬记室一则明慧匠之未乏一以证吾言之不虚我侯多才艺而好奇其于此必有鉴赏矣 

　　【 形容入妙】 

　　○与殷子书 

　　王廷陈 
　　窃闻人各有偶。物从其类。故婚姻人道之始。伉俪家政之基。岂可使窳隆一揆。泾渭混源哉。此郑忽之拒齐。不疑之辞霍。良有以也。故秦晋国匹。栾郄族均。王谢阀等。潘杨世睦。本其门素。既尔齐同。稽厥风猷。复无亏替。又其子弟雅醇。弓裘克禅。则施衿命往。结褵言归。百两是将。箕帚获所。于是甥舅胜氷玉之誉。龟筮告胜占之吉。风人咏其好逑。宗党赞为具美。斯天作之纯休。人伦之毕鬯矣。其或今迹虽微。先轨则大。胤支云劣。祖德在称。则驾言归女意属振微。仁不遐遗民归其厚。犹长者之用心。矫偷之高举也。又或席门之卷。瓮牖之宾。前徽无闻。旧彦缺录。而豹姿突变。骍角旋生。无待能兴洿涂拔起。则知昌愿托。冀庇望谐。譬之食果畧株。弃牢守豕。徼新福于将来。违众情而缔纳。此婚姻之变例。明贤之逆覩也。至若椎埋宄类。（阛阓）[环溃市门]狡童。不齿齐民。世济恶德。以逮马医夏畦之子。给丧佣保之儿。亡命负辜之徒。导驺先驱之厮。籧篨戚施之状。俯仰无能。侏儒介渺之称。孝慈莫改。拟伦于犬豕。比德于伶优。一旦以干没。而致多金。资营苟以腾高赀。心志骤侈。不足非财。自丑卑流。仰攀华冑。推润屋之余脂。希宵烛之末照。于是醲肥啖其门客。货贿诱其私亲。游说之言日至。密迩之誉不衰。遂至寡廉鲜耻。明目腼颜。唯利是求。族类罔计。象齿竞谋。凤毛安惜。是故育女犹之居货。行媒同于贸丝。忍使化源。酿为贾道。于是犀璧金珠。烂充簪珥。氷纨雾縠。高贮筐篚。虽位在九列。族右一方。多议阔视之人。喜讥善诮之人。莫不一见解颐。弱息请往。遂使缨冕▲世人□眼 
　　之产。入于（驵）[□牙行]侩之门。河鲤齐姜。比于鸣盗之裔。生为合卺之人。若牛骥共皂而食。死为同穴之鬼。则熏莸并器而藏。高门遂尔降衡。芳草由之化萧矣。士人（赘）[行不当也]行。孰此为大哉。仆尚怀此。而未有陈也。近见郡中婚媾。多托媒于足下者。故敢布此。幸子称品审流。别群分类。苟非异等。务遵常途。毋使礼门（顿）[遽也]开利窦也。 

　　【 有激之言不嫌丑诋】 

　　○寄余子书 

　　王廷陈 
　　懋昭足下。昔偕馆院。颇辱昵与。曾不几时。子以忧去。去之明年。仆坐罪谪。仆之难合。子所知也。时吏不能指其瑕疵纤劣莫竞。遂伏诬议。人悲失路。仆幸生还。可为知者道也。春仲晤令兄。悉子几死奇祸。得失。梦幻。无足芥蔕。更计子首夏经黄。必获骈展呼浪信次布欢。临江迟侣。独往微吟。数而不斁。今晨书来乃知仙舟径泊鄂渚矣。令我欷歔移时。涕泗交下。岂缘偃蹇。感慨易生。诚以二三良知。星处莫觌。仆以系匏。子复塌翼。过此不悟。世路风尘。恐末觏无由耳。仆林居无营。自惟丈夫树立巳矣。莫冀词赋小技。亦无足烦其思惟纾其综寄也。每引曲自适。上不慕古。下不肖俗。为疏为懒。不敢为狂。为拙为愚。不敢为恶高竹林之贤而丑其放。怀三闾之忠而过其沉。智鸱夷之逝而污其富。每景物会意。辄命酒自歌酒不尽量。歌不尽调。倦则偃卧。卧不为梦。厌苦俗徒。宁独无与。复究心老庄。保爱性命。江湖乘兴。涨则不舟。雅好云峤。苔滑磴危。鲜不缓却。身多疾病。药裹不离。此仆林居大略也。子亦欲闻之耶。惠来诸篇。词翰比洒。把玩未释。豁我心神。二诗称答。更希报章。 

　　【 颓然自放】 

　　○上霍元厓宗伯书 

　　孙存 
　　目蒙手翰。以所与泾野先生。寅清之暇。商确古今之正论。谆谆训诱。某何人斯。与闻斯教。夫泾野醇乎醇者也。夫子强哉矫者也。以泾野之醇与夫子之矫。陶镕变化。于大圣之域。发之而为论议。措之而为事业。必灼知乎善恶之几。而择守乎时措之宜。自不至于贤智之过矣。而岂愚不肖如某者所能赞一词哉。顷以门下辞受之严仅市（婺）[即金华府]之朋酒以献。而适得败者。遂使夫子有感于以名取人之难焉。嗟乎某独不类▲寅（同寅敬畏使民彝物则各得其正也） 
　　是耶。若以言献安知非婺之败酒乎。然是酒之初市于兰也。价甚廉。其不市伪明矣。而顾若此则中途所与同处者。熏蒸之气败之也。嗟乎士修于家。而献于天子之廷。其所与同处者可不慎乎。是酒也。必一败一不败。今偶酌其败者。遂并其不败者弃之。毋乃未尽酒之情乎。果然则天下多弃物。而瑜皆得以瑕掩矣。纵使二酒俱败。而兰产之正味则不败也。他日更取其味之正者。不败以气之恶者。而酌之。则可以荐神明。酢宾客。而奚遽以一败。遂摈不使前乎。使当其▲数折如□九夷之曲 
　　方败而改作之。否则别用之。或以为酸酰。或以涤药物。或以济道（暍）[谒热死也]。未甘委之沟壑也。存不幸实类于是。大道之中也。犹酒之有正味也。贤智之过。则酒之酽而过于正味者也。愚不肖之不及。则酒之漓而失其正味者也。书曰若作酒醲。尔惟曲蘖。蘖多则甘。好善之深者似之。曲多则苦。恶恶之严者似之。以某观于夫子。其酒之苦者乎。苦口者利于病。惟量之大者能受之。泾野其酒之旨者乎。式燕而醉于心。则量之小者皆受之矣。若以泾野之蘖。与夫子之曲。损益适中。以酿之。则甘苦调。而人皆知酒之正味矣。古人有体道之言。有知道之言。某不能酿酒而能知酒之正味。伏惟舍其前日之败。许今所市之真。取而酌之。则酷暑之气可敌。严寒之天可温。而和气可致。无妄之疾。勿药有喜矣。若夫投之江以醉三军。赐之食马者可以化暴而为忠良助。又其余事耳。 

　　【 就曲蘖以自况□辣之味可敌瓮头】 

　　○畣毛宪副书 

　　王守仁 
　　昨承遣人喻以祸福利害。且令勉赴太府请谢。此非道谊深情。决不至此。感激之至。言无所容。但差人至龙场陵侮。此自差人挟势擅威。非太府使之也。龙场诸夷与之争鬪。此自诸夷愤愠不平。亦非某使之也。然则太府固未尝辱某。某亦未尝傲太府。何所得罪而遽请谢乎。跪拜之礼。亦小官常分。不足以为辱。然亦不当无故而行之。不当行而行。与当行而不行。其为取辱一也。废逐小臣。所守以待死者。忠信礼义而已。又弃此而不守。祸莫大焉。凡祸福利害之说。某亦尝讲之君子。以忠信为利。礼义为福。苟忠信礼义之不存。虽禄之万钟。爵以侯王之贵。君子犹谓之祸与害。如其忠信礼义之所在。虽剖心碎首。君子利而行之。自以为福也。况于流离窜逐之微乎。某之居此。葢瘴疠蛊毒之与处。魑魅魍魉之与游。日有三死焉。然而居之泰然。未尝以动其中者。诚知死生之有命。不以一朝之患而忘其终身之忧也。太府苟欲加害。而在我诚有以取之。则不可谓无憾。使吾无有以取之。而横罹焉。则亦瘴疠而巳尔。蛊毒而巳尔。魑魅魍魉而巳尔。吾岂以是而动吾心哉。执事之谕。虽有所不敢承。然因是而益知所以自励。不敢苟有所隳堕。则某也受教多矣。敢不顿首以谢。 

　　【 有骨力人语亦是有学力人语】 

　　○畣重庆太守刘嵩阳书 

　　杨慎 
　　走之仰止足下久矣。所传闻于永昌张愈光者尤悉。癸卯之秋。愈光北上。走则暂归约同谒执事于（渝）[渝地名即重庆府]。此彦会也。张以病不果行。走以献岁甲之（鼌）[同朝且也]。路贯贵治。竟逢其违。匆匆勿勿。留手笔付马生以答前款。区区拳拳未（蒇）[□备也]万一。童永昌来。乃辱赐荡栉。丰踰千言。始则善诱之泰甚。中则相知之巳深。末复相期之极挚。走虽耄昏。敢忘酬旃下。走赋质愚戆。天禀倔强。不能以过情接物。虚言定交。独重钦下风。（憬）[尚觉寤也又远也]睠高躅。繄有 
　　▲又渝变也出 
　　矣。自昔文人。类略细谨。仰高明。则濯缨清冷。牵丝壁立。不依禾绢。不谒黄（■〈扁瓜〉）[蹁□名]。不近氷峰。此固鄙人之沃闻镂膺者也。迩者霸儒创为新学。削经刬史。驱儒归禅。缘其作俑急于鸣俦。俾其易入。而一时奔名走誉者。自叩胸臆。叵以惊人彪彩。罔克自售。靡然从之。粉其盈矣。蜉蝣撼树。谓游夏为支离。聚文成雷。以舒雄为小伎。豪杰之士。陷溺实繁。执事则独复不染。特立无缁。此又鄙人之沃闻镂膺者也。走少而多疾。长也无奇。然窃有狂谈异于俗论。谓诗歌至杜陵而畼。然诗之衰飒。实自杜始。经学至朱子而明。然之拘晦。实自朱始。是非杜朱之罪也。玩瓶中之牡丹。看担上之桃李。效之者之罪也。夫鸾辂生于椎轮。龙舟起于落叶。山则原于覆篑。江则原于滥觞。今也譬则乞丐。沾其（剩）[剩余也]馥残膏。犹之瞽史。诵其坠言衍说。何惑乎道之日芜。而文之日下也。窃不自揆。欲训诂章句。求朱子以前。六经永言缘情。效杜陵以上。四始斐然之志。确乎不移。而影颓吴泉。昏及赵荫。迹类愚公。力疲夸父矣。束发以还。颇厌进取。幸兹荒戌瑟居。得以思黥补刖。固惟千钧之弩。一发不（鹄）[射的]则可永谢焉。复效枉矢飞流。（嚆）[同□叫也]箭妄鸣乎。故无宁效昔人放于酒放于赏物。且又文有仗境生情。诗或托物起兴。如崔延伯每临阵则召田僧超为壮士歌。宋子京修史使丽竖（■〈难上灬下〉）[同然]椽烛。吴元中起草令远山磨隃縻。是或一道也。走岂能执鞭古人。亦聊以耗壮心。遣余年。若所谓老颠欲裂风景。不自洗磨者。良亦有之。不知我者不可闻此言。知我者不可不闻此言。尊谕托妄讥忌之教。则岂敢当也。然借以逃尺寸之负俗。斯则受贶谅厚。不敢文过。末复以见志垂载为勖。此叔达汲王无功盛心也。愈益不敢承焉。壮膏之炷欲烬。游岱之魂将至。捧诵良书。深负德爱尔。马生辱不鄙后进。置之文翁石室。然下走之私。不独为一人淑。惟渝为郡当蜀之半。士子之质。冀有可以升君子之堂者。亦恐染于新学。流之枯禅。将至（擿）[掷]（埴）[寔]索涂。不特黄茅白苇耳矣。回其狂澜。是在海若。俾石室之风。移渝城之境。油云普覆。时雨澍沾。马生其乘韦之先乎。敢并及之。 

　　【 刻意增华棱棱露骨繇其才愽而质坚也】 
　　▲擿填索涂瞽者以杖拄地而行 

　　○畣余文献书 

　　王维桢 
　　自去冬抵今。凡两获嘉翰。手读之。意旨标格。咸有（踔）[卓踰也]古绝尘之致。方今修辞之士。充溢宇内。若取与九崖埒。指亦不三四屈矣。顾所论仆者不中仆之悃。语曰知面易知心难。信夫信夫。仆关以西人也。从古以来。所产兼材上智。瞭瞭可数。而一隅偏能之贤。则不可胜道矣。夫兼材者与之传经（稽）[考也]理。则博引而约归。与之搦管摛词。则宏深而奥衍。与之应世效用。则措注中（窾）[款空也□不实也]。十试十功。与之介冑即戎。则制驭有术。士出死力以扞外患。与之较品古今。则伦拟（殿）[□后]（最）[善也]。足令死者魂惊。生者神竦。与之论考方舆。山川险阨。风俗移易。政化宜否。及象纬风角妖祥灾眚之故。则种种当实不爽也。斯数者。仆未能擅而间有一获。即自关中人士计之。若仆者不可胜道矣。夫兼材之人。犹大将也。偏能犹偏禆也。故大将秉钺。偏禆分麾。各审所长也。古以高爵处兼材。庶位置偏能。偏能之人。不敢妄躐高爵。自信所具也。五味各一嗜。五色各一章。羣材各一宜。其致同也。仆窃自循省。所具与所任。相背远甚。▲下功曰殿（又考试之法分九为三）上功曰最（又三刻之一为最五为中九为殿） 
　　仆所任者笔札之役。辞章之事。然此非可易易言也。必博蓄如帑。高览如陟。法守如画。机圆如丸。才决如弩。神化变通。如云烟禽鱼离合隐见不可测拟。乃始搦管登坛千夫辟易矣。仆自历词垣十有六载。攻之不入。觅之不获。间一撰记。山夫揭竿野鬬耳。非大将之律也。故曰所具与所任背也。仆有一获。则应世効用是矣。任者既非。具者又不获効。乃偷食大庾。与鼫鼠伍。仆甚赧焉。夫效用非难事。本之殚厥心耳。彼射石没羽。挥戈回曜。非骇异也。殚心之功也。仆老发半▲辟易惊退揭竿举而□之 
　　改。惟是心独赤。苟有（廉）[察也]我者。视今所具。易今所任。布在庶位。假之柄握。责之算数。因言求试。计岁考实。仆诚驽下。然亦沥胆断筋往矣。如是则惭退神宁。悚却而体快矣。然此志又难以语人。独默默（摵）[仝瑟]促。终日闭关。忽与王生斛语。遂次第及之。干唇以自明。披肠以见愫。王生是之。公从王生得闻。乃独弗是。论辩风剌。滚滚千百言。卒归之劝沮。其言曰古有终身岩廊。心冷如氷。殆谓仆有执热之想耶。不谓知仆者矣。仆自结发读书。见孟子持志养气之论。（辄）[专辄也]守以为鹄。既幸通籍金门。叨班玉府。未之有改。兹所愧者才不副授。位不量能。故时思乞职効用。冀得一当以报　天子。寒热谁计哉。夫富厚豪华灾眚之薮。势驱威喝殃咎之门也。仆何心焉。本无异怀。反触疑喙。乃今回肠返始。守此初服。感九崖之谕也。 

　　【 擅笔札而不欲仅以笔札见公才洵无所不兼】 

　　○答姜佥事书 

　　王维桢 
　　自鄙人入南中。客为称足下贤者葢百数。然未有验也。居无几何。而海寇至。所在大城危。小城陷。靡不得意。然惟独海盐完。问之海盐所由完。则足下在城中运帷帐之筹。而又有汤参将者与之戮力奋驱。乘城拒守。寇尝三围海盐。每围厚集数重。期在必拔。然竟不能一中高墉之隼。则足下之智畧勇力彰矣。令他城皆若是。则贼锋挫必遁。贼见他城悉懦软。不与犄角。独海盐伉。以故数至图伤之。奉常郑公海盐人也。为鄙人道之甚详。故鄙人信客。前尝贤足下者果有今验。非谩语也。初寇侵上海也。上海令怀印亡。徒扃县门閴无人。邑中人见令亡。立尽奔撺如云雨散焉。贼入以素所闻二大姓。尽掠其财而去。杀伤数百人。巳而令还。寇复至。令辄复亡。寇过县门仍扃无人。乃始排门入。吹火烧廨宇。门楼皆空。前上海民亡者甫还。寇俄复来。不及避皆伏在锋刃。积尸高者丘陵。卑者溪涧为之不流。比三至而邑中室屋空。寇揭虚囊去矣。夫寇三至上海。辄得意。及三至海盐。皆燥唇干▲城邑之□大都繇此 
　　喉而归。则信乎足下之贤有力也。太仓被创在上海后。太仓人为鄙人述其事。尤可扼腕。方贼舰泊海口时。才数艘耳。其登岸薄太仓城者。且不满百人。太仓守臣怖于卒至。则股栗不能持。乃掖而乘城。守臣从堞间望见贼锋横厉。须臾而三遗矢。左右皆笑之。其有以事白者。第瞪目视。口噤噤不能语。顷之稍定。则□朴击施威。用葢其陋。若是则太仓奈何不残。今太仓三关皆化为灰劫。太仓村落皆为罗酆鬼区。本遗矢守臣故也。或言遗矢者为甲。又或谓乙。久之当有▲可笑可恨 
　　真归矣。当是之时。设令足下备太仓。且不啻守海塩其智畧异也。今寇留海上业三月余矣。诸公贤有力者。第能（婴）[绕也]城收保。不及百姓于创。然未有与寇一创者也。其不能创寇者有说四焉。夫兵不素习。将不知兵。一也。我众附贼。益贼之智而张其胆。二也。廵视宪臣。权拘而封疆远。权拘则不在统辖者不听。封疆远则缓急不相救。三也。封内士大夫生长江南。不谙兵谋。然好鼓喙沮事。执役之臣。往往摇于邪说。悚于后患。有作辄辍之。四也。斯四者寇所以敢犯。久留横行▲婴城者相望 
　　而莫之遏也。以予观今日之势。参彼巳之形。寇欲去则去。不欲去则听之。卒无可奈何。至为异日计。则鄙人有三策焉。而练兵卒筭军食。不与也。三策者。改廵视为廵抚。开府于浙之省中。而以廵视为带衘。以福建附属之。既巳正名廵抚。则藩臬有司。咸听期会。军饷民兵。咸听料理。远征近发。咸听区分。于计便此一。今疏请置总兵参将是矣。而未指其总兵建牙处所。愚以为当置之闽越攘接之界。海道之冲。而诸参将立砦分屯于海上者。散若星罗。会若蚁结。有警则督▲堪与节筹 
　　所向分戍参将击之。贼安得登岸。然非大破怛调。力伸军威。则军吏不肃。士卒不为奋。此二。江南法网。之弛特甚。乃仕者率用宽和为治故至此。夫婴儿好弄。家大人不痛呵之不止。况驭民乎。诚取军法戮不轨之民。则谁其通夷而跨海。不枉三尺。务以锄贪暴之吏则民安。又谁其甘心弃业而化于夷也。此三。至若练兵卒筭军食之两者。固称要领。则既立抚臣。抚臣自举之。既立总兵。总兵自举之。此谓溉其根而枝叶自疵者也。凡今吴越两地战卒。皆闾阎好骋子弟也。▲剀切 
　　彼其醉呼于市中。舞拳以示力。一见勍敌。即奉首窜矣。不足称侠客。乃驱之逐盗。适足损众明怯。令酋人抵掌笑耳。非计之得也。顷闻寇兵鸟举。倏而东。倏而西。不可得而制。要之城守为是。下令曰有警至。即入收保。近者归城。远者屯结。幸不使重伤而巳。若欲创贼。令惮不更犯则异日徐议之耳。二三君子未可徒夸诩诬人。以博哲人之诮云。王思质者。鄙人雅所礼重人也。其才智敏速。腹肠廓落。足以立事功。顾视事之日浅。无以应卒。然能焚荡贼垒。挠不使宁。是亦一奇也。他口虽啾唧不能左王公之计。乃王公顾若慑者。呶呶。效儿女子争言。亟于相胜。岂豪杰任事之槩哉。彼言平巢蔓延者。此昧子语耳。有识者不与理也。凡本居为巢。次舍为垒。今王公所焚荡者贼垒也。安得称巢。王公不持是为解。乃轻击豪首骤诘祸因。秪以构怨深雠而巳。是不自明也。若见王公为道区区如此云。使来以嘉翰见。即荷担取报。遂此答焉。因念鄙人糜公家饩。且二十年矣。岁守笔砚。间蔑视尺寸之功。方今天下之患。北絓于胡。南困于倭。乃不能効请缨之志。充负戟之役。苐块处空谈。犹之孤子言孝。躄人论步。辨说虽详。终非巳能有也。甚愧之。思去即忍不能去。将齿发亦颓暮。其时可望建立不欤。初鄙人入南中。葢与老亲俱。老亲居五月。以不习其水土。辄先归。尽室皆从。独鄙人茕茕守孤邸耳。少选且亦上谒去矣。此属私况。以足下或欲闻。附具之。 

　　【 □掌而谈有聚米列图之意】 

　　○与文征明书 

　　唐寅 
　　寅白征明君卿。窃尝闻之。累吁可以当泣。痛言可以譬哀。故姜氏叹于室。而坚城为之隳堞。荆轲议于朝而壮士为之征剑。良以情之所感。木石动容。而事之所激。生有不顾也。昔每论此。废书而叹。不意今者事集于仆。哀哉哀哉。此亦命矣。俯首自分。死丧无日。括囊泣血。羣于鸟兽。而君卿犹以英雄期仆。忘其罪累。殷勤教督。罄竭怀素。缺然不报。是马迁之志不达于任侯。少卿之心不信于苏季也。计仆少年居身屠酤。鼓刀涤血。获奉吾卿周旋。颉颃婆娑。皆欲以功名命世。不幸多故。哀乱相寻。父母妻子。蹑踵而没。丧车屡驾。黄口嗷嗷。加仆之宕趺无羁。不问生产。何有何亡。付之谈笑。鸣琴在室。坐客长满。而亦能慷慨然诺。周人之急。尝自谓布衣之侠。私甚厚鲁连先生与朱家二人。为其言足以抗世。而惠足以庇人。愿赍门下一卒而悼世之不尝此士也。芜秽日积。门户衰废。柴车索带。遂及蓝缕。犹幸藉朋友之资。乡曲之誉。公卿吹嘘。援枯就生。起骨加肉。猥以微名冒东南多士之上。▲磊磊有气 
　　方斯时也。荐绅交游。举□相庆。将谓仆滥文笔之纵横。执谈论之户辙。岐舌而赞。并口而称。墙高基下。遂为祸的。侧目在旁而仆不知。从容晏笑。巳在虎口。庭无繁桑。贝锦百疋。谗舌万丈。飞章交加。至乎　天子震赫。召捕诏狱。身贯三木。卒吏如虎。举头抢地。洟泗□□。而后昆山如焚。玉石皆毁。下流难处。恶恶所归。绩丝成网罗。狼众乃食人。（马）[马尾能玉]牦切白玉。三言□慈母。海内（遂）[因也]以寅为不齿之士。仍拳张胆。若赴仇敌。知与不知。毕指而唾辱亦甚矣。整冠李下。掇墨甑中。仆虽▲遂两事相因而及 
　　聋盲。亦知罪也。当衡者哀怜其穷。点检旧章。责为部邮。将使积劳补过。循资干禄。而籧除戚施。俯仰异态。士也可杀。不能再辱。嗟乎吾卿。仆幸同心于执事者于兹十五年矣。锦带（悬）[垂]（髦）[□]。迨于今日。沥胆濯肝。明何尝负朋友。幽何尝负鬼神。兹所经由。惨毒万状。眉目改观。愧色满面。衣焦不可伸。履决不可纳。僮奴据案。夫妻反目。旧有狞狗。当门而噬。反视室中。（甂）[边□盆]瓯破缺。衣履之外。靡有长物。西风鸣枯。萧然羁客。嗟嗟咄咄。计无所出。将春掇桑椹。秋采（橡）[样实可食]实。余者不迨。则寄口浮屠。日愿一飱。葢不谋其夕也。呼欷乎哉。如此而不自引决。抱石就木者。良自怨恨筋骨柔脆。不能挽强执锐。揽荆吴之士。剑客大侠。独当一队。为国家出死命。使功劳可以纪录。乃徒以区区研摩刻削之材。而欲周济世间。又遭不幸。原田无岁。祸与命期。抱毁负谤。罪大罚小。不胜其贺矣。窃窥古人墨翟拘囚。乃有薄丧。孙子失足。爰着兵法。马迁腐戮。史记百篇。贾生流放。文辞卓落。不自揆测。愿（丽）[附也]其后。以合孔子不以人废言之志。亦将櫽括旧闻。总统百氏。叙述十经。翱▲曲木必待櫽括而直 
　　翔蕴奥。以成一家之言。传之好事。托之高山。没身而后。有甘鲍鱼之腥。而忘其臭者。传诵其言。探察其心。必将为之抚缶命酒击节而歌呜呜也。嗟哉吾卿。男子阖棺事始定。视吾舌存否也。仆素迭侠。不能及德。欲振谋策操低昂功且废矣。若不托笔扎以自见。将何成哉。譬若蜉蝣。衣裳楚楚。身虽不久。为人所怜。仆一日得完首领。就柏下见先君子。使后世亦知有唐生者。岁月不久。人命飞霜。何能自戮尘中。屈身低眉。以窃衣食使朋友谓仆何。使后世谓唐生何。素日轻▲可怜 
　　富贵犹飞毛。今而若此。是不信于朋友也。寒暑代迁。裘葛可继。饱则夷犹。饥乃乞食。岂不伟哉。黄鹄举矣。骅骝奋矣。吾卿岂忧恋栈豆吓腐鼠邪。此外无他谈。但吾弟弱。不任门户。傍无伯叔。衣食空绝。必至流莩。仆素论交者。皆负节义。幸捐狗马余食。使不绝唐氏之祀。则区区之怀安矣乐矣。尚复何哉。惟吾卿察之。 

　　【 悲愤惋恻中略无蚁行蚓结之态天生奇轶】 
　　▲夷犹疾舒貌 

　　○答李中溪书 

　　唐顺之 
　　兄之使闽也一年矣。辱以书下问者且数四矣。而仆无一言之献。岂惟素性迂戆自度不能。然亦以兄之才力。固不待人。然屡问而屡无一言焉。是亦不免有负相知。乃展转思之。竟无所得。惟有一事可以少效愚悃。而塞下问之勤者。则言之适在此时。然亦自度非迂则戆也。惟兄亮之而巳。且夫抚按之权举劾最重。百官之所以劝惩。公道之所开塞。其系于抚按举劾亦最重。然而今世所谓举劾者。仆窃异焉。仆尝备员郎署矣。尝得日闻邸报矣。或曰今日某廵抚举劾奏至矣。仆不问而知之矣。何也。其所举者可不问而知。其必藩臬方面大官也。其所劾者可不问而知。其必通判县丞小官也。其所举者可不问而知。其必牵朋联伍不数十人不止也。其所劾者可不问而知。其必寂乎寥乎纔三两人也。如此是则贤者尽大官。而不贤者尽小官也。则是贤者甚多。而不贤者甚少也。夫使贤者尽大官。又使贤者甚多。而不贤者甚少。则宜其政平而讼理。苞苴不行于上。怨毒不结于下。天下可以卧而帖席矣。而顾不能然。则是大官不能尽贤。与贤者不必甚多。而不贤者不必甚少也。大官不必尽贤。而贤者不必甚多。不贤者不必甚少。则彼举大而劾小者。母乃大官则足以树恩。而小官无伤于任怨也欤。又母乃势弱者易凌。而根固者难拔也欤。而其所举所劾之多与少。又无乃厚市恩而薄引怨也欤。如此则人心奚而得劝惩。公道奚而得不塞也。虽然固亦有藩臬方面大官而不举。或反见劾者矣。尝骇而问其人焉。则是非能劾藩臬方面大官也。亦非其人之果不贤也。或负气倔强不善曲媚者也。不然则受人指嗾为之快忿者也。亦有通判县丞小官而不劾。或反见举者矣。尝骇而问其人焉。则非能举通判县丞小官也。亦非其人之果贤也。或多援善钻最有力者也。不然则其亲与故也。如此则所劾者纵非小官。则必负气倔强与为人快忿者也。所举者纵非大官。则必多援善钻与亲且故也。然则人心又奚而得劝惩。公道又奚而得不塞也。繇此言之。为抚按者。固不得以能举人能劾人为荣。而必以举劾之不称为可惧矣。今兄之所属其为方面大官者谁乎。其为州县小官者谁乎。仆固不知也。贤者多乎少乎。不贤者多乎少乎。仆固不知也。而为是多口者。亦据素所疑于人人者言之耳。然以兄之志刚而识明。秉正而嫉邪。固必不同于人人矣。必能示劝惩而彰公道矣。又何藉于仆之言乎。然仆之为是言于兄。亦非欲兄之不举大官不劾小官也。非欲兄之所举必少而所劾必多也。大官果贤矣。或矫而不举亦私也。贤者果多矣。或避收恩之名。而欲矫之以少举。不贤果少矣。或沽澄清之誉。而欲矫之以多劾者亦私也。虽然窃以为莫如精举而慎劾。则劾者固少。而举者固不得多矣。或曰举劾皆少。则是善有隐而不彰。恶有微而不屏也。是不然矣。夫天下中人多而其最贤与最不贤者少矣。举劾所以出于常格。以待最贤与最不贤之人耳。若夫小善小恶则固有考语矣。又何虑善有不彰。而恶有不屏也。故仆以为莫如精举而慎劾。兄意何如。一言之献。如是而巳。惟兄亮之。 

　　【 备供抚按举劾情□廵方者不可不写一通以置座右】 

　　○上御史大夫南充王公书 

　　归有光 
　　都台相公阁下。有光闻天下之人材。其为君子小人。皆有一定之性。古之所谓知人者。非苟知之而巳也。始知其如此。则其终身不能易也。伯乐之于马。卞和之于玉。如令马非绝尘。玉非连城。二人者必不顾。如令二人者顾之。马与玉岂有变哉。马与玉而有变。则天下亦不号为伯乐卞和矣。故以为人之贤不肖有定分。而古之知人者。决于一见。而终身不易。彼有改节易操者。必其始非真性。有矫而为之者。特其号为知人之不至焉耳。孔子曰。举尔所知。葢谓巳知之矣。则其举之而不疑也。故大臣之相其君。其平日常有意于天下之人材。一旦而任事权。举平日之所知。葢优然而有余。是以佐国家成光明之业。而其声名永与天地无穷。若夫取办于临时。处极贵之地。而欲以周知天下之人材。不如其取于素之为俗也。今阁下为天子执法。操天下士进退之权。其能辨君子小人贤不肖必明矣。有光不材。不敢自附于当世之贤者。独以少荷国家作养。蚤岁抡选太学。寻荐京府。初辱阁下为县。当此时相知最深。葢不以光为不肖也。阁下清明直亮。少所许可。而独于有光而加顾。自此阁下为郡二千石。及扬历外省。升中丞。治河漕。济州淮扬间。有光往还京师。道之所历。阁下未尝不垂顾念。阁下非有私于有光。以为为国家急于当世之人材如此。前岁举进士。阁下方召入为少司徒。有光时与进士旅见。阁下独加礼遇异于常。今岁入觐。阁下府第深严。有光一再至。然亦不拒。逆而进之。退而私念。以有光之受知于阁下。与阁下之知有光者。至今未▲扬（易改也） 
　　尝变也。自以诸生文学。不辨治县。事多泥古。与世乖忤。监郡及大吏无相知者。其考宜殿。而又荷阁下之知。使免于过谪。然而铄金销骨之毁。其积巳至于阁下之前矣。悲夫。以三十余年洁身修行。一旦遭谗罗垢。乃不能自辩于三十年之素知。使阁下疑所见而信所闻。夫岂阁下前日之知为非欤。将亦有如古人所谓昭晰自断于内。能了了于冥冥之中。而蹔不能胜众多之口。而姑谓谢之也。然则士之所恃于知巳者危矣。阁下何不考有光之为吏者。夫岂若人之言▲无风□纹 
　　否乎。昨在京师。今万宗伯乃同年乡举也。万公阳羡人。家与有光所治连界。有光私窃问万公云。公以我治县何如。万公曰。君治县无他。独小民无不爱君耳。有光谢曰。得君一言可以无愧。万公当世贤者。非相欺也。则有光之为县。果尽如谗者之言乎。今铨部所取信者监郡。监郡之贤不肖。果尽出于公与明乎。汉人有言。陛下以使者为腹心。使者以从事为耳目。尚书之平。决于百石之吏。其不足尽取信明矣。且今监郡所荐举。无不极其褒美。语其治行。虽古之龚黄卓鲁不能有加。然古之吏。皆积久而成功。今并布衣诸生少年。远者仅逾二载。何治之卓卓如此。夫果能如此。则其县治矣。何迁代之后。其雕残犹故也。如此所举。则刺可知。其不为谩欺者鲜矣。夫与愚人论智则智反为愚。与不肖论贤则贤反为不肖。故智者决策于愚人。贤士呈行于不肖。此道之难行。而贤材之所以多阙也。今于监郡之外。复其采取流言飞语。唐虞之世。所为疾谗说殄行者。寺人伤于谗而有巷伯之刺。今不能禁而又行之。如此则奉法循理之吏。岂能见容于世耶。阁下清德重望。弹压百吏。凛然风裁宜监郡者不敢为欺谩。其刺举必明。其谗说亦无自至于省台。然唐虞之世。圣贤在朝。犹有谗说。以周之盛。而寺人畏谗。则虽登明选公。举世咸卸阁下赞翼圣朝之盛。而宁独无如有光前之所论计。今世人材之众多。何啻以千百计。皆进退于阁下。阁下宁以矢一人为轻重。则有光一命之贱。其何足以复□阁下之听也。夫自古一士之不遇至微。而后之人追论其世。乃以一士之故。而归咎于当世之公卿大臣者多矣。▲长流一□ 
　　况平生恃阁下之知。自谓俟百世而不易者。不谓其有所变也。独以阁下不胜众多之口。而姑为谢之云尔。然有光自以今日有阁下之知巳。而不获自伸如此。则亦巳矣。官虽微而出处进退宜明。是以窃缘阁下之素。以求自放田里。不使堕落于谗人之口。阁下姑怜而使之。得全其身名以去。不胜幸甚。有光再拜。 

　　【 起伏蜿蜒备纡回潆漪之态】 

　　○寄屠渐山书 

　　陈束 
　　屏弃以来。久不欲通问贵游。每怀足下畴曩之谊。拟作一书。辄犹豫数日。何者。形迹既舛。情素殊别。恐冒周爻浚□之戒。将蒙谷风弃予之惭。是以搦管操觚随又捐弃。亦冀遥忖愚心。知其非嫚也。钱黄门入楚。伏承惠书惓惓。词文藻缋。情致（颛）[通专]笃。陈昔时燕乐之悰。叹数子飘零之迹。奉读周旋。祇增惋憾耳。方今龙轩侧席。鹤禁继明。寓内欣欣。衿带之士。扬鬐仰沬。足下秉高世之志。体绝人之才。抗迹紫宫。策奇青汉。英声茂实。为士品规。夫顺风而弹云和之丝。乘埤而建辰旒之节。不待明知而见闻广矣。幸甚幸甚。仆不佞才质纰缪。无所比数。以因缘阶第。得侍内廷。终非其人。果遭罢斥。尔来湖上巳三见朱明矣。磷缁尘鞅。玄发变衰跋涉川途。壮心溃裂。是以过黄陵而叹息。泛赤壁以欷歔。凄目九派之流。伤心一柱之观。哭屈平于湘水。吊贾谊于长沙。北上荆州。更怀王粲。西还夏浦。再泣祢生。彼数子并以命世之才。穷愁郁抑。用不究于当年。俯仰古今。异代同欢。东上更入辰沅诸溪。▲辰旒即三辰旆 
　　则蛮夷之所都也。青山万迭。（巑）[攒]（岏）[元]造天。黑雾千寻。黯黪蔽日。哀猿夜响。鬼谷昼阴。（虣）[通□]（兽）[猛□]窥形。螫虫射影。斯实涉历之艰辛。然非愚心之所悲也。乃若羁缚洿涂。婆娑行列。积愤谁平。（裹）[同怀]奇不泄。期会结束。则朝夕遄征。牍案婴缠。则寝食俱辍。二物用而赤子（唬）[哮鸣也]。百事满而吏曹谒。当其倥愡。且不知人生之乐。况其它乎。是以陈子康积恨于京城。汲长孺存情乎禁闼。张胶东自款其无奇。陶彭泽挂冠而归洁。古今人情。略同其揆矣。五十为寿。仆行年巳过大半。数时以来。疾疢所▲巑岏山竦立也 
　　苦。神明不舍。形气支离。以手约围腰腹。（率）[率计犹言摠计]计一月小一二分矣。人命难保。富贵何期。亲故不量。往往以诡词相慰。葢孝标怀旧。则绝交之论广。张敏恤穷。而头责之文作。此皆不达义命。远于情实者也。夫十围之材。文以为梁栋。其断在于沟中。同亩之稷。上而飨神。而其余委于雁鹜。非其材质不同。所遇之时命异也。故曰安时安命。超玄之乘。知彰知微。保命之几。足下乃取征于合剑。论奇于効璞。来书之云。信不由衷乎。仆早岁束发。颇有弘志。中年蹭蹬。竟戾微情。君子见几不如舍去。不然则匹夫效志炳耀丹青。况仆为专命之使。犹得参下大夫之列。如使吾道遂废。斯文在兹。足下视仆岂后于常人哉。家世贫素。不事作业。穅豆之奉。虽不常饱。母性高明。生能容介子之隐。妻贤女也。死不没黔娄之行巳矣哉。金门何期。石室能待。高轩无分。名山可藏。句章之曲。倘容适志乎。谨题尺疏。使人北于明主。因告足下。拜述前忱。负疾未平。力谕不悉。 

　　【 惋丽清妍如莺笙之递奏】 

　　○辰州与田叔禾书 

　　陈束 
　　乡渡兰江。知执事留滞（樠）[扪山名又□□]溪忻然甚期一会。迫雨潦溪涨。全行日少。才及下隽。轺车巳先日背发。惭灼如何。昔日重追朋故。或轻千里解组绂相从。仆今不能不如古人远矣。烦暑跋涉。伏唯无恙。此邦故夷蛮之都。自昔遐矣。西去更有崇山。茂林停岚。昼日不开。谼硐（潀）[□□水]（□）[□貌]。悬崖崒石。马瘏不敢前。鸢飞（跕）[□堕貌]跕不能渡。栗心兹时。睇夜郎之修坂。感昔贤之遗欷。豫阳何心能不悲乎。尚念在郎署时。与君席地。持蟹螫。倒瓶浮白。张目大噱。何期不朝夕。乃今步武间不遂对晤。固信诗人所以重一日之别也。三度枉教札。并以雅什。荷殷勤意甚厚。捧谕知贵夫人捐弃。不忖何以为情。计辙迹当道楚中时。与阿妇言。幸且会而女兄以为欢悰。今乃巳矣。当还白妇共为酸（洟）[通涕]耳。仆入楚来。即有辰沅之役。数数（偊）[通踽]旅。所不可为具陈。居北地日久。朅至南中。暑湿之乡。体大不佳。家人各各婴疾。妻子（癯）[丽□□]然羸苦。乡园之情。见此不能无动。仆固农家也。世乏烱迹。门榭中薄。囷鲜儋石之（稸）[同蓄]。畎无一牛之蹊。晨不殖作。莫废炊淅。而稚年寡伎能。释担负笈师受坟索。母太夫人垂及高年。有冯衍负困之累。怀毛庐江喜檄之情。幸藉禄奉。将八历星岁。金门铜柱。且所繇历。稍识宦情。便（■〈口答〉）[塔忘怀也体觧也]然可罢。夫荣华之门。徐亟异运同管于废歇。惟彼蚤（喆）[同哲]。为能无咎。几图（□）[□□□□]剨劈此缘。而亲故中阑不仕无养。油油然止。瓠拙之才。世大不宜。亦时学就人周旋。辄都又忘郄。语不云乎。亦巳焉哉。逝将返旧林。散发掉臂。为明时乐。萌海内同志。亦有毘陵唐子。或言其抱疴。食不能蹔甘。便欲挂冠蹑屣相依▲剨劈破断也 
　　荆水之上。此中倘有富人可以贷债买僮。逐什一之息。量粟牧鸡豕。庶几足母妻饘糜之养。遨游名山。没齿无憾。比得友人李中溪书云。江南富人祗敬官人。罢则无所于贷。诚然诚然。眉睫之间。何情不尔。又望之贾竖乎。就令饿馁。当荷锸把瓮。茹涧溪之毛。歠无营之水。尚一浇悾惚积怀。贫非为病。黔娄原宪。彼亦何人。倘得与此辈同归尔。首秋计遣人疏　阙下。天网三驱。何禽不遂。区区之忱。先巳自喜。见说执事亦有斯度。故以相告。人心不同。亦未敢告之它众。引姗笑也。山院毒热。百务报罢忽复怀君。慕王生一夕命舟之谊。遣一力函书驰候。附以短章。久阔情慉。言不能悉。夏仲下旬日。寓下隽。束顿首启。 

　　【 胸无匿理笔有剩华伸纸疾书而茁拆之势勃然】 

　　○与胡宠之书 

　　童承叙 
　　违隔逾秋。怔怅增劳。想离羣以来。缱绻一也。仆之于君异体同心。合道齐轨。并以弱冠结驷京国。（占）[视也]（毕）[简也]铅椠。戮力相规。出则连袂九衢。入则并栖一室。芝兰同臭。何殊于兹。丁年分携。驱驰尘鞅。君则游览梁晋。仆则经涉鲁粤。东西南北。奄忽岁时。暌绝之思。如何可言。往者角艺鄂都。丛桂秋山。复叨附骥。生平意气。乃兹一伸。纵黄鹤之大观。吊鹦鹉之废迹。蹴大别令东倒。障汉波使西逝。何其驩也。献赋上都。翱翔云路。仆▲礼乐记呻其占毕 
　　复不幸。创痏浸淫。（胈）[跋]肤痛苦。方卧长卿之病。兼动冯驩之歌。而君时枉轩车。垂意眄睐。古云知巳。昔谓无之。乃今见矣。感叹发愤。冀得同升以永笑乐。而刘蕡见忌。李合谬登。命也如何。凡在隽流。同斯叹惋。嗟乎汉嫱无命。楚和失时。虽扬蛾入宫。怀瑜赴阙。秪益其悲泣尔。君擢秀邓林。驶流清派。隐神物于丰城。櫜夜光于川泽。良时多暇。高朋萃止。蹑屣岘首。接??离倒着。衔杯习池。铜鍉齐唱。重以鲤对趋跄。莱衣熠耀。俛仰之乐。孰踰于兹。且夫騄骥垂耳于槽枥。游凤委翅于▲胈肤骿胝无毳也 
　　枳棘。固未殊绝也。及其霜蹄蹀躞。劲翮联翩。高翔青云。顾盻千里。岂必借翰于扶摇。假力于棰策哉。仆浮名罥系。夙病纠缠。欲委置长往。则亲心未慰。低首局蹐。则羁情潦倒。又恐毁弃路逵。伤其明喆。是以辗转徘徊。重增忉怛。旦则废飱。夕则倦寝。每不自持。辄从二三君子。或周章在途。或歌啸永夕。或濡吴毫。宣畼纡结。或张蜀丝。杂引商征。加之秋气萧瑟。木叶辞干。明月入帷。凉飙夜起。悲笳微吟。哀角徐动。于斯之时。百感軿集。五情并乱。仰钟陵之日。望太行之云。楚畹▲缠绵浓□感慨 
　　兰芳。湘皋草绿。言念初服。何时可忘。此阮籍所以当途而哭。王粲所以登楼而悲者也。安得从君寻故山之乐。伸久要之雅哉。夫达士论交。匪寄形神。千里之谈。有如倾葢。何也。以其相信也。故特与君陈其大较。逸情隐志。庶其亮之。嗟乎飘寄沙砾。怅离隔矣。关河伊阻。杳难涉矣。悠悠我心。何时歇矣。努力明德。各爱厥身。志惭缩地。义存断金。飘飘北风。有怀德音。 

　　【 书情赋韵六朝之遗音】 
　　▲系之 

　　○与宗子相书 【 其二】 

　　李攀龙 
　　元美来。亟谓子相遇于都门之外。信宿而去。萧然各有江湖之气也。壮哉。邢州太守奉职无似。囹圄空虚。一日治牍。十日为布衣之饮。斋□海内。旁若无人。郡城之楼不下百尺。西望太行。东□漳水。北眺神京。一瞬千里。归复雷雨。乃歌黄榆诸篇。以敌其势。则响振大陆。秋色漂飒。颓乎就醉。遂极千载品物五子于中原。右宗左徐。哀吴郎之去国。悼梁生之不禄。是时也。曾晢牧皮为未狂。他岂暇论哉。月晦兴尽。骊驹在道。握手洺水之上。黯淡不语。某虽僻惰。旋亦自失也。 

　　【 似歌行又似题跋】 

　　明文霱卷之十九 

　　●明文霱卷之二十 

　　武林刘士鏻羽石父评选 

　　书二 

　　◆书二 

　　追与故宪副宗子相书 
　　上郝南峰吏部书 
　　报刘一丈书 
　　与查近川太常书 
　　与蔡白石太守论文书 
　　与张肖甫大司马书 
　　与汪伯玉司马书 
　　畣刘子威侍御书 
　　答赵梦白书 
　　与舒司寇书 
　　与友人论时文书 
　　答户兵二部会议书 
　　拟唐宰相畣韩退之三上书 
　　拟秦昭王遗齐愍王书谋伐宋 
　　拟曹操让黄祖杀襧衡书 
　　拟谢交游书 

　　○追与故宪副宗子相书 

　　王世贞 
　　友人浮系吴郡王世贞再拜陨泪。移书故宪使宗君子相。吾与子相琳宫托宿。风雨如晦。鸣鸡绝袂。不谓今者遂乖各天。每小展念。五内摧磔。记仆扶服奔难时。得邮信将子相一扎。问仆难所从起。今何状。作何筴。宛转词组千致。读之呜咽涕涔淫下也。适会卒卒无南去之便。□循报章。今便巳矣。子相虽号就奄漠。然而遗藻烨发。英声（踔）[行无常貌]踸。仆遘祸属毛。衔冤剌骨。涂炭以来。虽线息守魄。而万念蹈冥。子相如生。不佞犹死。则幽明之轨未岐。抑塞之衷尚可暴也。向仆隶爽（鸠）[司寇别名]。子相后至。称僚寀。柸酒然诺之好而巳。既当事贵人骤识贤者。峻□倾藻镜。衣襟荐绅。三事以降。莫匪还徃。而仆方逡巡守刀笔。败丧羸马。甘其俛陋。乃子相不鄙从前。顾尚书所得敝帚悦之。下榻论心。断金称利。使仆忘弃援上之诫。厌射鳏居之操。济南吴兴。二三君子牵挽左右。亦既棐然。么么诐侧之士。谬意傅▲语在吞吐意在有无似醉笔实醒笔 
　　少降氏以鸟官祝□司徒□－司马□－司空爽－司寇会。吾党可以猎取浮名。掩疵遂欲寻响而来。聆声而去。既戾厥望。便生诤心。以仆与子相为奇货卖之。嗜者簧皷牙石。指搐讳忌。子相既不获安凤池。而仆之余泾。径沿尊人。沬血回肠。方寸虿螫。欲逝不可。在生无术。试为子相数辛丙中故。五六年仆南使。子相移告半之。实得三年耳。休沐之夜。率相过从。击鲜酿醇。刻烛命题。赋就辄吟。吟罢辄饮。饮过辄醉。鼓掌掀眉。谈究古曩。比兴所由之旨。上下数百千岁污隆之调。角胜自贤。往往移丙连午。无复知旦。坐是奇声不得尽閟。时时有闻人间。然未尝与子相只语及长安中人事也。毋论子相慎密雅重。仆即狂不捡。独不念家大人出没荆棘为于垣累乎。且为文章不巳其效。能使智者妬。愚者厌。弱者献谗。力者出■〈扌必〉。大扺势当然耳。其所以乃在慕同调。薄异巳。疏易亲。贱踰贵。少加长。增敖益惰。遗落富势。脱疏寒暄。亲昵曲蘖。倦罢礼数。此数者。仆不幸与子相间有之。彼长安人事大小如蠛蠓之度大空。何挂吾子相目也。今谓吾党日夜簸唇颊非刺长短。不亦谬悖大冤哉。至又谓仆与子相尝为文哭。竹书姓名。人以耸动大臣。令甘心我记其入自陷辟后。不佞窃以国家于法巳尽矣。念居平游好腊肉絮酒一力助掩。长揖而退。当宽大显信之朝。即扈辄脂习可免提汤同日之诛足矣。岂有形之翰墨以干大僇者哉。子相之于斯人。固未半面也。今者谓文出仆。又谓出子相。谓出仆也者。阳谓子相也者。谓出子相也者。阳谓仆也者。其阳谓二人解也。是不欲吾二人一存也。于乎。令吾身当之易耳。而以中吾尊人哉。仆虽存故不如子相也。且仆年少不更练。误录有司。肉血躁热。气志衡厉。每多藉康嗜醉之癖。而负斶斗抗名之敖。间怀傅斑投笔之志。自庚戌变后。尊人忽被非常之命。洊治兵革。仆虞深巢幕。过自惩刈。跬武山岳。摇吻鳞尾。功名二端等之啖蜡。第令太宰御史考吏时。称有不谨王生削职。于计遂矣。何图青蝇之巧。变白为黑。迅霆之滥。击蛰逮株。仆不惮左手奉尺牍。右手握欧刀。于北阙之下。所以拜跪乞哀。延且莫之息者。冀日月之回照。而雷雨之有时。愤激暴伉。非有益于生存故也。事本末独子相知之。仆吞声久矣。不敢白之地上。白之地下耳。嗟乎子相。仆独何心。苟住世间。不记单阏之岁。西邸中语耶。子相谓仆夜梦黄衣而牒者云云。吾不复能久矣。仆梦亦如是。因相与诧叹惋然。久之笑曰。彼真以为能死余耶。即使曹蜍李志虽至今生存何益也。子相梦既以稍稍雠何独难仆哉。德甫来言子相则不能无王融中郎恨作此寂寂竟郁拂酿病。审尔子相不亦明珠抵鹊也。居又闻子相之大人当得报。投井几绝。救之乃解。子相宁能恝然逝也。若妇奇妒未有子痛哉。吾为歌三章诗近体二章。其所欲吐而不敢者。固不啻是。兹与子相约。异日冀得沐恩赦。奉家大人南还。以菽水之间。当徒步哭子于邗沟之阴。摉所著书。籍汰次其事。与于鳞序而传之。脱不讳。亦与子相治一容膝之室。泉台傍待我也。仆与子相朝司命君。诘所以拮据我辈之故。彼而神也。其宁无腼颜而技辞也耶。 

　　【 不敢白之地上而白之地下盈纸愤懑一字一痕】 
　　▲悲情交预 

　　○上郝南峰吏部书 

　　卢柟 
　　柟闻昔者荆轲入秦而白虹贯日。白起灭赵师而太白食昴。邹衍系燕王之肆而五月飞霜。夫精诚变天地。奸气拂星辰。此皆越等夷之干。造盛衰之变。关命运之会。殆非人人可与揆晷而取征也。夫德肖朝■〈艹困〉。形类蟪蛄。生如植槁梧。亡若覆死灰。然向靡延长颈极号嘑以求托化育之意。弛负担之惫。夫谁有蹈赴汤火举手顿足。拯死亡者哉。柟闻荆楚连城之璧。隋侯明月之珠。于越湛卢之剑。屈产啮膝之乘。此四者天下之至宝。使出自齐秦吴楚大国。必将狭重期之观。崇华厩以养之。累踵曳跗购千金而视矣。发迹于三家之市。则人之蹑景昻目而观者。纔百之二三。何则。语曰。犀象无位。出自骄贵。蒉莩草履。无然下伍。积居袭之渐也。今柟本蓬泽枯槁之士。奕世编氓业不出丘壑。绮缟不曳体。梁肉不适唇。绳枢瓦缶。长大子孙。闾巷不闻金玉之声。勋叶之贵。拥貊貐。乘鱼轩。扬眉阔论。视犹土梗草苴。斯亦士之至贱者矣。尔乃负固陋之质。效矫世之志。遐思远举。立于百世之下。以窃慕于千万世之上。诗书餙小愚礼乐诱言志。依附处士。乖忤权贵。雕虫绮篆于辞赋之间。衒玉不售置吾家体用不适焉。于是乎上不能伏岩穴之侧。考泉石之迹。以重明主之顾。次不能发经射策。効纳忠信以拾取绯紫之荣。下不能揆卜齮之计。逐什一之利。致富千金为宗族光宠。夫然后张目而剑戟森。企足而梁父峙。市井都遂之中。一陷穽网罗之设矣。昔客有鼓瑟于齐王之门者。能使鬼神上下。悬竽不合。则人将掩耳而不听。宋人资章甫适越。虽端凝冕裘。断发文身。则人将骇砀。顿走反目而不观。谚有之曰众口铄金。重毁销骨。而柟负违俗之难。抱独任之舋。挟撮壤而障江河。则人有惜狗马之毙。痛狐狸之掩。靡不爱柟一死者矣。况夫潢污渎于鬼神。郑声淫于师旷。社栎弃于匠石。燕砾笑于周观。夸渚崖而东面视。恶知其不长见笑于大方也。夫柟罪戾如此。其大适遭佣奴之变。而其家益无赖图致之死。要取不訾之贿。厚诬抵法之刑。尚赖天地日月得自明。称贳一年。乃复皇网掩其翮。周纲缭其肤。申索絷其足。垣鼠不避囓其发髭。柟闻市廛之音。商贩歌叹。愈于钓天之乐。薄解朿缚稍置散地。跔踯偻俯。愈于帝庭之美。出槛域寝苫块愈于匡床之安。藜藿之饭晨至而晡进。试以挺杖后食。愈于紫駞之羹。赭衣短裤。不掩胫骭。畧备燥湿。愈于鲁缟之缯。吏至喜则屈膝。怒则头抢地。虽太史公诟辱蚕室。王嘉惕于法伍。李固毙身棰■〈垂夬〉。茶毒金铁。俛首垂涎。嘑天椎心而流之以血。何以踰此。柟闻蛟龙失云雨。则（覂）[音泛反复也仝□]鳞波涛。殒骨泥沙。士婴祸罗。则毁身亡名。折节狥死。今柟形辱志降。长谢洙▲□囹圄之苦满坐皆凄 
　　泗。则圣贤之逐客。览清圣之鉴。则鸱鸢之余肉。何地而不可委虖。而柟含垢忍耻。延一夕之命。苟活溷壤溺血之中。不能蚤自裁决。贻先祖之羞。徼乡里之恶者。是非祸觊徼幸。而利大于偷生耳。窃怀蓄恨之积固有不瞑目之行。故敢冐死上陈。愿执事悯裁听察其至。柟闻古人有言曰。人固有一死。或重于泰山。或轻于鸿毛。用之趋舍异也。何则孝莫大于复雠。统莫先于传子。士莫重于广业。昔者尚子行仁勇之事。长驱赴难。不能报伍奢之怨。穆公属国于宋殇。构戚党之祸。结怨诸侯。不能定子冯之居。子推污世主之量。高不赏之节。燔炙介山。不能树管仲之功也。故夫事涉过计于前。驷马不能捷之于其后。矧死生之际。得失之大机。柟固熟思而详议之矣。唯执事推心加听焉。曩者柟寘身圜土。出归谒先生于淇门敝庐。未几而黄池之孽作。黑山之贼举。抉垣破屋。戕先人而火其室。先母垂白发号哭。不逾时而逝者。岂非悼痛先人不守牗之故哉。夫柟孤立无兄弟。大稚甫九岁即亡。次子三岁亦殀死。寡妻孤女。茕然在室。族人攘利变易不测。窃恐栢舟不可为誓陈人之媵。或加于我卢处子矣。柟闻墨翟弃室而说诸侯。百里奚鬻秦而相。宁戚饭牛以于桓公。此三人者岂窃世主权利富贵取声誉天下哉。要之各乘时奋智。行义达道。树勋业为不朽尔。夫柟自穉齿学章句。长而被儒服。诵法周公孔子之道。思欲附会古人。效驽钝之资。蹇步铅割。麤有所建明于斯世也。然瓦砾之材璞匠所弃。制科之不收。缙绅士大夫之弗齿。中风狂癎。触昭宪之网。弗出者三年矣。奈何遽死而不急声燋嘑于执事左右哉。由是观之。举子推之隘者则士不宏。迹宋穆之谬者则统失绪。持尚子之操者则狥近名孝不宽昔曹沬将鲁。不死三败之辱。于柯之盟。则挟匕首劫桓公归鲁之侵地。以雪衄师之耻。今柟欲包曹沬之羞。以反三子者之见。而后伏斧锧之刑。尸藁街之观。欻然长逝。少谢造物之私。执事胡不少垂怜惜。宏天地恢廓之量。忘其出身之微。越于世俗之恶。拯袂水火。雪淹滞之冤以成愤抑之志。柟即白骨复生。戴覆盆而被日月之光者。果谁之赐哉。 
　　▲复说一番 

　　【 援引错综愤激横集虽极悲怆而豪宕之气自在】 

　　○报刘一丈书 

　　宗臣 
　　数千里外得长者时赐一书。以慰长想。即亦幸甚矣。何至更辱馈遗。则不才益将何以报焉。书中情意甚殷。即长者之不忘老父。知老父之念长者深也。至以上下相孚。才德称位。语不才。则不才有深感焉。夫才德不称。固自知之矣。至于不孚之病。则尤不才为甚。且今世之所谓孚者何哉。日夕策马候权者之门。门者拒不入。则甘言媚词。作妇人状。袖金以私之。即门者持刺入。而主者又不即出见。立厩中。仆马之间。恶气袭衣裾。即饥寒毒。热不可忍不去也。抵暮则前所受赠金者。出报客曰相公倦谢客矣。客请明日来。即明日又不敢不来。夜披衣坐。闻鸡鸣即起盥栉。走马抵门。门者怒曰为谁。则曰昨日之客来。则又怒曰。何客之勤也。岂有相公此时出见客乎。客心耻之强忍而与言曰。亡奈何矣。姑容我入。门者又得所赠金。则起而入之。又立所向立厩中。幸主者出。南面召见。则惊走匐匍阶下。主者曰进则再拜。故迟不起。起则上所上寿金。主者故不受。则故请。主者故固不受。则又▲怒妙又怒妙字字□神 
　　固请。然后命吏内之。则又再拜。又故迟不起。起则五六揖始出。出揖门者曰。官人幸顾我。他日来幸亡阻我也。门者答揖大喜。奔出马上遇所交识。即扬鞭语曰。适自相公家来。相公厚我厚我。且虚言状。即所交识。亦心畏相公厚之矣。相公又稍稍语人。曰某也贤。某也贤。闻者亦心计交赞之。此世所谓上下相孚也。长者谓仆能之乎。前所谓权门者。自岁时伏腊一刺之外。即经年不往也。间道经其门。则亦掩耳闭目。跃马疾走过之。若有所追逐者。斯则仆之褊哉。以此常不见悦于长吏。仆则愈益不顾也。每大言曰。人生有命。吾惟守分尔矣。长者闻此得无厌其为迂乎。乡园多故。不能不动客子之愁。至于长者之抱才而困。则又令我□然有感。天之与先生者甚厚。亡论长者不欲轻弃之。即天意亦不欲长者之轻弃之也。幸宁心哉。 

　　【 小说耶传奇耶为之绝倒】 

　　○与查近川太常书 

　　茅坤 
　　林卧既久。遂成懒癖。春来读岁书。始知浮生巳四十九。因忆解印绶五六年。别兄京朝来。则又八九年。仆朿发来所深交如兄者能几。荏苒离愁。倏若羽驰。如此。间抽镜对之。髯虽未茎白渐索矣。颜亦渐黝且稿矣。向之所欲附兄辇。驰驱四方。数按古名贤传记所载。当世功业。辄自谓未必不相及。气何盛也。而今安在哉。顷者候董甥之。使自京邑还。得兄与施验封书。大畧并嗟仆日月之如流。林壑之久滞。谓一切书问不当与中朝之士遂绝。非肉骨心肾之爱。何以及此。甚且一二知巳。或如汉之人所以嘲子云者。面嗔仆曰。某今之贤者也。彼方位肘腋中外之士。所藉以引擢者若流水。若独留滞中林者。始以世皆尚黑。而子独白耳。仆笑而不应。而使自兄所来。辱兄口谕之。亦且云云。嗟乎兄爱矣。而未之深思也。仆尝读韩退之所志柳子厚墓铭。痛子厚一斥不复。以其中朝之士无援之者。今之人或以是罪子厚气岸过峻。故人不为援。以予思之。他巨人名卿。以子厚不能为脂韦滑泽。遂疏而置之。理固然耳。独怪退之于子厚。以文章相颉颃。于时其相知之谊不为不深。观其所叙子厚以柳易播。其于友朋间。若欲为欷歔而流涕者。退之由考功晋列卿。抑尝光显于朝矣。当是时退之稍肯出气力。谒公卿间。如三上宰相书十之一二焉。子厚未必穷且死于粤也。退之不能援之于绾带而交之时。而顾吊之于墓草且宿之后。抑过矣。然而子厚以彼之才且美。使如今之市人。撄十金之利者。鳬唼蒲伏以自媚于当世。虽无深交如退之。文章之知如退▲退之何以自解 
　　之。当亦未必终摈且零落以至于此。而今卒若尔者。寸有所独长。尺有所独短。子厚宁饮瘴于钴鉧之泽。而不能遗一使于执政者之侧。宁以文章与椎髻卉服之夷相牛马。而不能奴请于二三故知如退之辈者。彼亦中有所自将故也。后之人宁能尽笑而非之耶。吾故于退之所志子厚墓。未尝不欲移其所以吊子厚者。而唁且诘乎退之也。然子厚在当时其所同刘梦得附王叔文辈。葢巳陷于世之公议然耳。后有士其文章之盛。虽或不逮。而平生所从吏州郡。及佩▲极力为子厚洗发 
　　印千里之间。文武将吏。未尝不怜其能而悲其罢官之无从者。假令有当世之交如退之。官不特考功。显不特列卿。其所他引擢天下之士。踵相接也。其独嗔子厚所不能而为之。耳无闻。目无见乎。抑亦怜其文章不遽在子厚下。故所并声而驰者。其官业所奋犹烱然有在世之耳目。或不当终摈而萎蘙之也。将矜其愚引。其不能而移其所引。擢化者而为之力乎。噫仆至此亦可以投笔而自嘲矣。又何必人之嘲我为也。适遣使护少弟某谒选京邑。当过兄所。问起居。且思有以复兄之口谕云云也。不觉呕吐至此。幸兄共一二知巳。度仆生平之交。其文章之深。气力之厚。有如子厚之于退之者乎。脱或过焉。幸以其勿独嗔子厚者。而少为之巽言而请也。退之苟有知。未必不自悔恨于九原也巳。何如何如。 

　　【 借子厚以自鸣几许感慨而高言□辨则宜□犀首逊其锋矣】 

　　○与蔡白石太守论文书 

　　【 前缺】 之间。以从所好也。然或谓今且罪遣。不得遽强而之者。故姑浮湛混浊洺博中山之间。然其当昼而思。当寝而梦。巳迯人世久矣。仆尝念春秋以来。其贤人君子间遭废斥。未尝不即其穷愁。自着文采以表见于后。何者耻心有所知。与腐草同没也。然技不能两有所精。而学不能两有所逮。何者传不云乎。倕工于为弓。而言天下之善射者。必曰羿也。奚仲工于为车。而言天下之善御者。必曰造父也。葢万物之情。各有其至。而人以聪明智慧。操且习于其间。亦各有所近。必专一以致其至。而后得以偏有所擅而成其名。故世皆随孔氏以非达巷。而仆独谓孔氏之言者圣学也。今人未能学圣人之道。而轻议达巷者皆惑也。屈宋之于赋。李陵苏武之于五言。马迁刘向之于文章传记。皆各擅其长。以绝艺后代。然竟不能相兼者。非不欲也。力不足也。故李杜诗圣而韩欧文匠。其间不自量力。扬跞蹀躞而进者。独魏晋曹刘二陆。及唐元白柳宗元之徒。稍稍侈心焉。然亦疲矣。使宗元独以其文与韩昌黎争雄。当未辨孰刘孰项。而曹刘独纵其诗声于武陵之间。又未必降为黄初之音也。故曰人各有能有不能。仆才乏思涩。于两者俱无能者也。然间尝从兄学为诗。每见兄言笑出金石。喷吐倾珠玑。数年以来。大者王孟。小者刘韦矣。而独不能睥睨一二。其中者不出兄之唾遗。其背而驰者尾琐猥陋矣。独私扣文章之旨。稍得其堂户扃钥而入。而自罪黜以来。恐一旦露零于茂草之中。谁为吊其衷而悯其知。以是益发愤为文辞。而上采汉。马迁。相如。刘向。班固。及唐。韩愈。柳宗元。宋。欧阳修。曾巩。苏氏兄弟。与同时附离而起。所谓诸家之旨。而揣摩之。大畧琴瑟柷敔调各不同。而其中律一也。律者即仆曩所谓万物之情。各有其至者也。近代以来学士大夫之操觚为文章。无虑数十百家。其以云吻雾噏虎啮鸷攫之材。扬声艺林者。亦星见踵出。然于其所谓万物之情。各有其至者。或在置而未及也。近独从荆川唐司□上下其论。稍稍与仆意相合。仆少喜为文。每谓当跌宕激射。似司马子长。字而比之。句而亿之。一字一句。不中其累黍之度。即惨恻悲凄也。唐以后若□不足为者。独怪荆川疾呼曰。唐之韩。犹汉之马迁。宋之欧曾二苏。犹唐之韩子。不得至其至。而何轻议为也。仆闻而疑之。疑而不得。又蓄之于心。而徐求之。今且三年矣。近乃取百家之文之深者。按覆之。卧且吟。而飧且噎焉。然后徐得其所谓万物之情各有其至。而因悟曩之所谓司马子长者眉也发也。而唐司谏仆所自持。始两相印而无复同异。今仆不暇博喻。姑取司马子长之大者论之。今人读游侠传。即欲轻生。读屈原贾谊传。即欲流涕。读庄周鲁仲连传。即欲遗世。读李广传。即欲立鬪。读石建传。即欲俯躬。读信陵平原君传。即欲好士。若此者何哉。葢各得其物之情。而肆于心故也。而固非区区句字之激射者。昔人尝谓善诗者画。善画者诗。仆谓其于文也亦然。今夫天地之间。山川之所以蕃蘙。鼪鼯之所以悲啸。九州岛岛之所以声名文物。四裔之所以椎髻被发。以及圣帝。明王。忠贤。孝子。羁臣。寡妇。谗夫。佞幸。幽人。处士。释友。仙子。之异其行。礼乐。律历。兵革。封禅。天官。卜筮。农书。稗史。之异其术。宴歌。游览。行旅。搜狩。问释。讥嘲。咏物。赋情。吊古。伤今。成败。得失。之异其感。彼皆各有其志。而非借耳佣目所可紊乱增葺于其间者。学者苟各得其至。合之于大道而逆之于中。出而肆焉。则物无逆于其心。心无不解于其物。而譬释之说法。种种色色。逾玄逾化矣。呜呼盛矣。此庖羲氏画卦以来相传之秘。所谓其旨远。其辞文。其言曲而中。固非专一以致其至者。不可与言也。近与浔阳书。亦论文。大较与告兄者互畅其至。而仆亦未敢遽取然诺于兄。但操金而求酒。不敢不问价于市也。并附与浔阳书。及所著文数篇。幸兄悯而裁教之。荷甚荷甚。 

　　【 胸有万斛涌笔而出咳吐皆珠】 

　　○与张肖甫大司马书 

　　屠隆 
　　连朝冻云垂垂。都城雪花如手。含香之署。凄然怀氷矣。日与二三同心。拥榾柮。煨蹲鸱而啖之。有少黄米酒佐名□。差遣寂寥。一出门骑马冲泥。手皲肤拆。马毛猬缩。仆夫冻且欲僵。朔风有权。浊酒无力。此时念明公正在边徼。人烟萧疏。积雪丈许。寒气当十倍于都城。胡马一鸣。铁衣不解。绣旗夜卷。笳吹乱发。按垒行营。想见凄绝。帐中取琥珀大椀。侍儿进羊羔酒。而听歌者。歌出塞入塞之曲。朝提猛士。夜接词人。虽凄其亦大雄豪有致哉。不知幕下颇有差足当明公皷吹。如昔陈琳孟嘉其人者不。此时恨小子不得奉么么六尺。而侍明公床头捉力之旁。　国家倚明公如长城。驱明公如劳薪。亦以雄畧不世出。故此庄生所以有栎社之嗟也。虽然春明门中。终当借明公盈尺之地。列侯东第。计亦非遥。但不知何时西谒青城先生。 

　　【 墨兵凌厉】 

　　○与汪伯玉司马书 

　　屠隆 
　　今海内驾千秋之业有琅琊与先生尔草昧羣雄。倔起田间。霸一方。建旗皷。以中原为事。人谭王气。家握灵符。一旦事定功成。真人受命。而羣雄烟灭。祗为驱除。又有明于天人之际知大命之有归审才力之不敌而甘心佐命依人以立小功者此虽与犄角之徒成败异势而其消折英雄之气一也。学士大夫以文章命世垂千秋名代不过一两公而止彼当其时搦管修辞。与一两公分曹对垒。盛气而不下者。计岂应少哉。乃卒归烟灭。而千秋名遂属之一两公而止。故有生存千万言。死不留一字志士念此有足悲心者。夫真人身膺大宝宰割神州固也受命于帝河岳英灵含芬扬藻光映千秋若刘向动乎太乙徐陵识于志公即文人不可谓非受天之命也世有椎英雄。雅不娴文辞曲护所短乃曰大丈夫采秋实尔安事春华夫麒麟凌烟之上岂必藻有文哉嗟嗟结绳以还。乃有文字。明圣所为。天之制也。仲尼不删六籍乎。令麒麟凌烟。不托文字。后世谁知者。大禹功在河洛。万▲田横之辈 
　　世称神。而其始乞灵于南岳玄夷使者之文。留侯以三尺剑佐汉祖定天下。而素书三篇实授之谷城黄石。金简玉函亦上帝所宝也世有椎英雄宁有椎帝哉今天下文章属之琅琊与先生若麟凤之为百兽长沧海之为百谷王千秋之名终归焉而他搦管修辞者即目营四海气凌万夫恐未免卒为两先生驱除而止某东海鮿生束发好雕龙之业此其匹夫之意念亦不浅矣而不幸与两先生同时今年四十精巳销亡长恐以一生心力而并为大军前茅所驱将悉索敝赋东济师娄水之阳南顿甲大障之阴以一决雌雄则重惧众寡不敌立而虀粉为天下笑将投戈解甲俛而受军政（戏）[通麾]下则又奈此雄心何何具须眉名丈夫也仆居尝妄自衡度以为丈夫生不能受命于帝雄长斯文宁为彭城天水毋为留侯李药师宁为尉佗夜郎毋为窦河西虽近倔强不见事机亦磊磊有片气哉以故仆生东海四十年而未通尺一门下比年以职事入吴会尝与元美兄弟周旋虽义托同心亦颇气存强项王先生赏其鹘俊恶其跳梁然▲文胆如□ 
　　未尝不相欢也既而琅琊黄冠入道返于清虚金帛既空图书亦散尽捐有身之累并业千秋之辞而先生亦且渐厌五车归心三宝是文人之掉头英雄之结局孰有善于此者哉仆最不肖艺事多疏而于大道尤茫无入处然此两者皆其心所好也初见藻士之竞爽。则欲驱车而涉词林。继羡化人之逍遥。则又欲乘筏而登觉海。此两者皆非其才力所任恐俱无成而身亦将老矣夫两俱无成则步益窘步窘则心日灰心灰则欲渐寡是入道之梯也故仆今者于天下事一切可巳顾独念业与先生同时而绝不一通终属欠事夜郎王黄屋海岛称得意终身不通中国衣冠而禀其正朔彼乌知汉大哉虽以自尊亦自小也故敢将不腆之辞谨布腹心左右昔仆不能为先生下今能矣愿先生毋以汪罔氏也者而戮以衅鼓某不胜幸甚贵郡理龙君荆南佳士先生忘年而与之交仆有以仰见先生之度令得从云梦生之后而抵掌大业可乎溷渎清严悚息以听 

　　【 尊不律之位于帝王大为文人吐焰】 
　　▲何以倏降 

　　○畣刘子威侍御书 

　　屠隆 
　　陆表侄至自金昌奉先生尺牍来累累千言瑰丽闳肆笼罩百氏提挈阴阳抽关启钥椎破神理夫世不可与庄语不佞何幸而得庄语于先生矣又归美不佞齐物轻外洞览超然则何敢当虽然亦窃尝刳心观化小觑一切虚幻夫溟涬一理混乎真常因形有妄因妄有结大地山河依妄而立胎卵湿化依妄而生于是有生灭起伏得失荣枯是非人我怨亲仇恩妄结中之最小者桃虫食桃壤虫据壤蛀穿蠹蚀蚁▲溟涬自然之气 
　　夺蜗争蜋勇蛙怒蜣抟蛛网朝生暮死营营何为不佞登乎丘墓旷览平野烟黄日澹牛羊散牧其上葢尝有朱门大第歌钟粉黛焉不佞临大海望白波连山弥天无岸其下隐隐犹见城郭街衢俯仰而叹剖判以来古人无一人在者令古人而有一人在即吾庶几有望焉今何望矣古之人自许豪杰负虚憍之气骋闪之姿殚智毕力规其所图囊括席卷气扬意得方且建万年之策极无穷之驩一朝徂霣槁叶断蓬虽复取人鱼为膏金银为殉设乐置伎铜台上食彼白骨何知悲哉愚鬼推而论之玉阶金埒。茂茨席门。金张豪华。杨雄寂寞。王谢鼎盛。任昉凋零。淮阴王。亚父死。陆生贵。郦其烹。错也东市。袁丝纡朱。田蚡开第。灌夫伏诛。路粹倾融。绛灌谗贾。孟玖陷陆。孙秀仇潘。当其时举皆锋刃其口。辘轳其肠。先发者雄。后时者凶。得则愉快。失则悲嗟。荣而汰盈。瘁而惨沮。胜则轩眉吐气。败则俛首凄凉。转盻之间。悉为陈迹。东土记意于浮云。西方示教于露雹。旨哉。嗟乎粪蛆之甘粪人则秽之窗蝇之触纸人则愚之蛆乎蝇乎固不自知知之则勿复。为尔而人劻劻勷勷于百年之内力怕恐其不竭而机怕恐其不深所营几何当其迷时不自知苦瞥焉而悟则向日种种之忧劳焦迫者皆可笑也梦者之得宝也或有所苦也殆不胜其喜惧觉而咄之梦也当其梦时人虽告之梦不信一觉而后知觉举非□境人生百年亦何以异于未觉之梦乎彼夫呶呶分人□□恩怨欲以快其心意丰其口腹荣其妻孥彼方熟在梦乡虽呼之其能醒乎嗟余觉矣又安能与彼夫同梦也不佞少有大志慨然欲以文章功业自表见于世文章视其材力不佞材力浅薄既无当作者方出为吏辄捐身忘家冀勉竖尺寸命不其然乃有物败之夫殷中军谢太傅其先皆晋室名士系望苍生逮其既起一则勋垂竹帛一则名没蒿莱相距万里夫较长絜短此两人之才伯仲耳谢乘骄敝卒立功名殷当劲雄遂取摧废世人皮相右谢左殷实命不同仆则知之故太公兴周。伯夷采薇。子房佐刘。四皓茹芝。元侯绾印。狂奴垂竿。孔明龙骧。庞公豹隐。法和助梁。通明避世。乖崖救火。图▲咄咄知巳 
　　南栖真。丈夫失时则藏得时则驾为龙为蛇各有其时人见列星起版筑。昴宿奋功曹。应侯本亡命。平津登牧豕。晋公自饿儒。狄青始黥徒。咸谓其材能自取之。不知是亦有命焉。古今躬绝代之姿负葢世之略而时无根抵白首穷巷者岂尠哉。夫神界可探。灵踪可蹑。素书可读。丹检可寻。故五湖不必霸越赤松不必封侯华阳不必东都九仙不必一品功名贵富。二物时来则为之。必待二物而后回首回首无时矣。不佞勋业为彼夫所败便当立灰世念撒手烟霞遇境乘流又何顾焉孔明卧龙人亭亭物表彼岂不讲于尊生之道者哉乃为先主篡出竭精尽瘁卒夭天年是老父之所以哭龚生也使其不遭三顾终卧隆中含神葆光以了性命度世何难而以彼易此达者惜之即今日以仆为不幸者众庶之见耳先生玄朗踔绝故宜以贺不以唁仆天性疏澹寡嗜少营然闻之刬物凈根一丝不断犹属牵滞仆百虑尽灰能保无一丝不断乎有不断则非所以了道而归真也是仆之所以日夜疚心也若身外空花泡沫何暇计哉先生爱我教我至矣故敢披露里言请正有道何以规之敬俟后命尊札至急读一过客至置之几而起归急大索之三日不得恍然若失重宝岂神物灵气一朝乘风雷化去耶幸再寄一通以慰调饥不悉 

　　【 中多历落肮脏之言当是龙性未驯】 

　　○答赵梦白书 

　　汤显祖 
　　天下皆知明公为龙。可兴云雨。终不敢扰而用之。疑非人间物。终不可近耳。顾彼亦无云雨天下之心。诚有之。即似龙如弟辈。必且祈卜而致之。封固而迎之。拜跪而候之庶几以类得雨而后送归其处况如门下真龙者哉。闻公隐于酒酣畅高歌甚善承问索弟时义于仲文兄处不知弟衰时时病苦不复留意此道近日三尺童子能之第其抉掠绞扰其细巳甚亦如数年中奏疏谇呓之流耳公子高才俊气能为文章须为其大者弟近号蠒翁干而不出无由更睹清光悠悠天水徒廑思有 

　　【 通灵之笔只恐点晴飞去】 

　　○与舒司寇书 

　　汤显祖 
　　吾乡在昔明惠未乏迩向阘软明公晶晶雄雄殆欲为后生所仰接手书讽以方壮宜近老成人今满朝鬬气者多恶少今幸以为戒无与亲受教无量窃观先师有戒壮在鬬而衰在得葢血气有余。宜受以不足。不足又宜受之以有余。自消息。自补引。亦观其生进退之义也。如此然后可以观民。诸言者诚好事中多少壮葢少壮多下位与物论近与老成更立之论远相与党游而执政之游绝故其气英既不习于事又不通于执政之情名位轻而日月长去就不至深护或以此自喜议随意生风以羽成鬬诚有之未足为定也而诸老大臣又多不喜与少年郎吏有风性者游物论既寡所得又进而与执政亲熟其恩礼宴笑因知其所难物盈而虑周中多眷碍如月汲且收不复念瓶羸也故倾朝中尊卑老壮交口相恶莫甚此一二年余人各有心明公以诸言事者多恶少正恐诸言事者闻之又未肯以诸大臣为善老耳以不佞当之与其开而两伤。不如交而两成诸少年宜上▲老于世故 
　　游于诸老领所宦学时观而勿语以深厚其器而须厥成诸老亦宜稍进诸年少好事者挹其盛气以自壮自补无为执政者所柔因以益知外事葢不佞窃唯以血气损益相补之宜年少之资于老成人。犹老成人之资年少。鬬在不得得在不鬬二也交而用之以二为一葢朝家以鬬启壮者之用。而壮者故自以不鬬资衰者之用。朝家以得悬衰者之用。衰者又能以不得资壮者之用。而后知老与壮交相成也。唯血气未定好色之游老成人正无所资之耳如闻更有 
　　▲正恐两辈人都不肯俛首耳 

　　○与友人论时文书 

　　袁宏道 
　　当代以文取士谓之举业士虽借以取世资弗贵也厌其时也走独谬谓不然夫以后视今今犹古也以文取士文犹诗也后千百年安知不瞿唐而卢骆之顾奚必古文词而后不朽哉且公所谓古文者至今日而敝极矣何也优于汉谓之文不文矣。奴于唐谓之诗不诗矣。取宋元诸公之余沬而润色之。谓之词曲诸家不词曲诸家矣。大约愈古愈近。愈似愈赝。天地间真文澌灭殆尽独博士家言犹有可取其体无所近夫亦知好鬬之祸烈于好色正不知好得之讥深于好鬬耳不佞言若反然卫公九十余求戒卿士自称小子未知臧否谁投以桃报之以李区区有云感于睿圣报李之谊知门下不为谑言抚手一笑 

　　【 似属调剂而老少相资确然恼鬪场中顺气散也】 

　　词虽近卑而调则无前。以彼较此。孰传而孰不可传也哉。 

　　【 以时文为必传惟其时也今之填古于时反失时文面目矣乌乎传】 

　　沿袭其词必极才之所至其调年变而月不同手眼各出机轴亦异二百年来上之所以取士。与士子之伸其独往者。仅有此文。而卑今之士反以为文不类古。至摈斥之不见齿于词林。嗟夫彼不知有时也。安知有文。夫沈之画祝之字今也然有伪为吴兴之笔永和之书者不敢与之论高下矣宣之陶方之金今也然有伪为古钟鼎及哥柴等窑者不得与之论轻重矣何则贵其真也。今之所谓可传者大拞皆假骨董赝法帖类也彼圣人贤者理虽近腐而意则常新。 

　　○答户兵二部会议书 

　　黄道周 
　　顷以兵饷屡诎烦经国大虑用集思兼听甚善也愚不佞谓天下之患。决不在于兵饷。即一意兵饷。亦宜伏樽俎。探其要领。决不宜揭国以兵饷为事。愚观集议以来既二年矣帑发则人共议兵帑尽则人共议饷又不得巳则俛兵以就饷俛饷以就兵衰损相济如此而巳愚观今日之议道谋匪迈自屯田鼓铸两者而外有无所从议者一有不容议者二有议之不必重议者五有议之未可骤议者四　国家之费出浮于入常百数十万自嘉靖来七十年矣而至今始悟悟而方救之加赋则源巳竭节用则流未止此无所从议者一也。无所从议而必求之于上。省服御挹供奉以先天下。然后以清内侍。汰百官。定中涓之役。约文武之数。使熊罴貔貅。皆喻上意而一于节俭。则其道巳大。此不容议者三也。不容议而复求于下。则百姓巳困。地力巳竭。将重盐铁之需。峻赎锾之令。直武功之爵。扩关梁之税。广输粟之籍。则其事巳微。前世所弃议之不必重议者五也。不必重议而复求之忍眉睫以需事后。则将发禁籞之耒。募开中□□□隐没之田。实户口之数。慎核考课以一之于守令则其利巳纡。未可骤议者四也。故愚以为今日之议则皆道谋也自往岁以来加泒繁兴至于舆皁夺养士绅编赋则亦巳极矣而犹且不巳无问叵测即慧黠中臣持片楮责诸当事谋饷无状将开庄山取　神宗旧物诸当事者亦将何议以应之乎　国家之制以户而计兵不以兵而计户边疆之制设兵以卫食之穷不设兵以绝食之窦也古之治兵者畜百年之兵以食一日之饷其治赋者畜百年之饷以供一日之兵事巳阔不足多谈然如抢攘之际赋不加足兵无宁载兴师百万动数千里不至乏绝者何也凡用兵之道。必定为攻守之势。度其主客之宜。程其岁月之数。虑定而后用之。则其事不嚣而其功易集。中人之家治十金之屋成画在中遇风雨苫盖之不荡矣千金之家治百金之屋无成画于中指囷而役囷尽而役不继乃使匠者削其榱桷陶者小其瓦甓细大相杂以自为便治者虽更霜露无复寝处之日愚观今日边计不汰将卒无当于治。汰将卒亦无当于治。不汰将卒则饷不给威不立。汰将卒则饷亦不给威亦不立不汰将卒而饷不给威不立者持颐而里足急则有挺鹿走险之虞缓则有丧马求林之事汰将卒而饷不给威亦不立者势结而不可巳成则有操豚祝车之诮败则有掣肘工书之虑故由今之兵。征今之饷。虽左持卒。右量金。中衡而均之。犹掬尘土以填庐山之壑也。故兵者审势度宜立数稽功而后用者也。无一定之势。虽羿矢所发。失于犎牛。无一适之▲□如断山 
　　宜。虽百丈之材。蠹于蚁蛭。无岁月之数。虽累世所畜。可一朝而罄也。故兵有三等饷亦有三等敌有缓急因利而制之卒以一卒而当三人之用则以一石而当十二斛故有屯守之兵。有攻战之兵。有游徼之兵。则有聚粮之食。有因粮之食。有输粮之食。屯守之兵食于聚粮屯与籴半其势距年其宜百里而趣三四百里之内其数三军或六军七八万人月食二十万斛踰年而功可立任峻羊佑郭元振之徒皆用之矣攻战之兵食于因粮巳与敌半其势距月其宜千里而趣于四五十里之内其数或一军或二军一二万人月食五万斛踰月而功可立虞翊度尚马隆之徒皆用之矣游徼之兵食于输粮赏与馈半其势距日其宜百里而趣于数十里之内其数或一师一旅二三千人月食万七八千斛踰日而功可立皇甫遇张齐贤之徒皆用之矣用此三者其数不失。故人无春粮之忧。妇无想魂之嗟。急召之可赴。缓弛之可散。今众四方之人寘一面之地守者无土著之籍战者无□鬪之气行则无朝暮之程居则无井伍之系栖迟岁月犹且鼓之如求亡子虽仲尼为帅七十子从之一年而外犹将散而吴楚离而齐郑乃使椎埋屠狗者守俎豆而让举七则不亦难乎故留处者。圣人所大戒也。留处之寇食于外。食穷则退。退而剥在肤发。留处之师食于内。食穷则进。进而剥在于肠胃。古之治兵者不忧有三年不克之敌而忧有三年不继之饷。不忧有三年不继之饷而忧有三年不制之兵。充国既出金城上田簿议定矣帝犹问曰如将军计虏当何时休诛兵当何时得决又曰期月而望期月者谓今令耶谓何时耶永初之中西羗屡叛十有四年用费二百四十亿永和末复给七年用八十余万亿?颖自请以骑五千步万人车三千辆三冬二夏给五十四亿而诸羗悉灭故古之君相其于攻守主客岁月之数则未有不蚤策而详讲之也攻守主客岁月之数皆讲之故不复持簿而号乌有之士不复画图而摸蚌羸之食今以　执事之意度边上之事即使奴酋不死叛贼未诛一矢不加关上之师能缩十万倚盾而卧乎即使奴酋亦死叛贼亦诛遗蘖狂穉不懦噪发关上十万之师亦宁复可减乎即使元昊歾后亦无谅祚卫率死后亦无中行设西虏乘暇而请广宁海上乘急而请四州边外之边塞内之塞亦宁可暂巳乎又使西虏不请广宁海上不复四州岛外关门旷七百土厉声号跳得复相及乎且使海上欲取四州关上不出广宁关上十万不得之广宁海上数万独得之四州侨据一日得复安枕乎故风雨者崇朝之势也陂池者岁暮之利也堙陂池而仰风雨长风雨以决陂池晦昧之事也然且蕴崇一方。突▲极奔腾层折之致如长桥新□铁骑夜渡雄威震厉动心骇耳 
　　发则四顾坐废。故此五者天下之大疑也。疑而持之。终岁不决。乃以弃而为取。以牵而为制。侥幸数年敌毙。则天下无事。此又古今之所无有也。自轩辕以来则有土宇有九地与人尺壁不与人喉吭之势无故而弃六七百里以与敌人与则不计而曰我将欲取之者此自古所无而宋人则用之。自三代以来则有□□有筑城大则有犁庭扫穴小则有防御和市无故而越六七百里以戏军士制则不敢而曰我且姑牵之者此自古所无而今人则用之。故此二者天下之大祥也。祥疑者古人之所恶也。禁二祥。去五疑。今日之决务也。以天下之大疑行古今之大祥栖迟岁月而莫之敢议则所谓议者又将安始乎故欲治兵。则无为不可结之兵。欲足饷则无为不可继之饷。欲汰兵则思有不终汰之兵。欲省饷。则思有不终省之饷。啄鸟不泽吠犬无威以愚所见欲断诸论说画一定之计图三年之事方今新饷即绌本色至者犹二百万足供十五万之师新兵即冗隶两恊者不过十□万只当百六十万之食因而裁之以为三等屯守之兵取于畿近。狎水土者授之耕地。半其廪食。倍攻战之数。使各分里。以里为制。急则征其全力。缓则使自为食。是不过七万五千人而止。程课于一年之外。攻战之兵取于四方。狎汤火者乘之隘塞。倍其廪食。半屯守之数。使各从党。以党为制。急则易鼓而进。缓则易解而退。是不过三万七千人而止。程课于弥月之外。游徼之兵。取于主客。挽犀追马者。逐草虑无。参其廪食。伍屯战之一。使逓更为制屯急则以卫屯战急则以卫战是不过万八千人而止。程课旬日之内。▲确然可试不为曲静之言 
　　是则不出十三万人岁食米百万石。折色半之。覆百万金。一岁之内。而蒭藁粮糗。赏赍器用。俱给也。马服君曰齐韩相方无二十万之众不操刃而刺其下王剪灭荆曰非六十万不可夫以二十万六十万之众九月而碎韩三月而荡荆士各负粮月四五斗者于今月食十余万金耳乌在其必百金之士千金之馈乎且必百金之士千金之馈破敌而违霜露五六十万之师费岂止今三年之食哉以为时诎而不可。则不如藏形而举羸。我怒不先。郥夷偾不始。我鸷以静。则夷枭不动。取我之故物。敌莫之敢争制敌所不及。敌莫之敢夺。以实而驭虚。因声而见实。则虚固而实存。实积而声不绝。故禁祥而去疑。度势而审数。此兵馈之至要不可不察也。及今之时一扫诸饷议定为兵制。俟今冬后稍稍移屯以就草生之地。不出三年。海上之逋皆反于河内。不动十万之众。收百万之粟。而当五六十万之师。因以北抚诸部。南联四州。因河为垒。因田为渠。因辽人以塞辽塞。虽使中将御之。可掬坌水以洒辽前之市。失今不制。挑构半年。音尽伎穷。牵复必绝。牵复必绝。则十载不决。以十载之期。顿二十万之师。虽铸泰山以为金钱犹氷释而火铄也牛马之驯。牧夫之力。疏怒偶触。则瞬臭突发。谁谓枭奴不及牛马之力哉。弋获飞虫维　执事幸垂察焉 

　　【 蒿目时弊洒洒千言如俭稷寒纩足禆实用文之坚悍奥愽更不必言】 

　　○拟唐宰相畣韩退之三上书 

　　杨循吉 
　　三月二十日仆射相公命其门下掾贾玄以意畣书于前乡贡进士韩君前日丞相坐堂上有阍人持韩君刺来欲见丞相丞相方视事韩君不得见留书一卷并杂文若干篇而去去后丞相事亦毕方命出所上书张两吏而读之其言汪汪宏肆葢出入孟荀之间一堂传观莫不争叹韩君诚今天下罕匹之士矣至览他文目光玉洁其称谓亦然。然谓韩君通乎道。不通乎时。非丞相之所能处也。故不得报焉。岂为慢韩君哉。韩君自谓强学力行。歌颂尧舜之道于是葢四举礼部矣以其无成。忽将弃去为老农老圃之事既而悔其然且谓今之为天子所礼莫如丞相。丞相权重得荐士。苟或许诺。则一反掌间耳又韩君自负甚高似不欲从羣众中出以为虞廷相推。其来非一日矣。士而由荐以进。古之道也。遂引菁莪之诗与孟子之说。欲丞相乐育之。又欲达其书于天子而爵命之。韩君之望丞相厚矣。如难行何哉。今欲有所论列幸少留听焉凡今朝廷之上。设书推行。率有典式丞相虽贵不过奉行天子命令而巳耳如使出于常度之外。而毫毛有所更移。不能也。夫韩君贤矣。然而以一举子蹭蹬居京师。其地名在春官。非丞相之所得乐育也。此既一事矣又凡荐人必有格。布衣之士亦有荐者。然不在山林之间则不得荐。荐之用处士礼也。处士无途以进。而又不自求仕。虑失贤。故荐之。又节度观察防御营田等使。亦得荐人荐其可为判官佐巳者也其中虽有未仕者而仕者多也。今韩君巳治文业。就场屋三举矣。岂处士欤。节度观察防御营田等使在外得举判官。中书不在外。无判官僚属。且不俟他求。其可为比欤。是以式皆不合也丞相乌得而荐韩君哉虽然。即使丞相能荐韩君。以其书闻而亟官之他日又有一人焉如韩君持书而来。而其来不巳积而为十数人焉又积而为千百人焉则将官之乎不官之乎如韩君言则谓贤者由是毕至吾恐丞相日纷纷焉于览书无暇治他事矣是则科目可以无设。爵赏得而幸冐。柄不在上而在下。国家之势。且将大沮而不能为治矣。则韩君奚取焉然丞相□▲波澜曲折 
　　览韩君之书若文嗟叹累日而谓韩君信天下之□才也然而通乎道。不通乎时。葢谓此也。是以得书而不报。意欲韩君自悟可无至光范门矣。后十九日则又至焉。阍人止韩君勿前。独持书示丞相。书意大抵促丞相亟上奏。至譬之救于水火之中。甚而以盗贼管库自比丞相谓韩君高才岂有此事直激辞耳葢小夫贱隶。负薪卖饼。尚能自活。如韩君者名出等夷。又日与章缝士游。孰不欲得韩君而馈遗之。何至穷饿如蹈水火也信如韩君之言是不能周于身也其▲□□ 
　　又能从政乎而丞相每有所除必责其堪任国家之事非为哀穷悯饥而予之也语云驷不及舌韩君过矣可谓失言矣且韩君又谓古之士或出于盗贼管库。尤不可也。韩君被褐未仕。拟之管库卑等耳。无伤也。若夫盗贼之流。古葢有不得巳而举者。韩君可同之哉。丞相览书以是益□悦。而知韩君气豪。不肯折下。故又不报使自□责母费纸笔而巳。三月十六日韩君则又为书至门。盛陈周公之说以撼丞相书词博雅奇丽益称自古先休明治平之效归之周公□▲纯见□锋 
　　引吐哺握发事深欲丞相亦以是施于韩君此则韩君尤迀矣夫周公成王之叔父。有宗室之亲。成王幼周公负而朝诸侯。其权专。其地尊。其事便。非今丞相比也故吐握之礼施焉。四海之士不至则巳。至则纳之。不纳则巳。纳而用之。无左右之谗。无博士之议。无台谏之诤。无百执事众喙交鸣之谤。其一切推行谁得而沮也。今丞相则不然。日具袍笏居省中。门外设卒持杖诃卫。羣官非公事不得见。见辄庭参。参毕辄趋出其禁密尊严若天神如此至晚归第。尤避嫌疑▲永相尊至此乎 
　　杜门谢客。不与通然则今之丞相与周公时不同也又凡所施行。必召吏检故牍。按例应否。否则不敢下署一字。谨持三尺犹不能无负乘之惧。尚敢出常违同而行吐握事哉此非薄于士也势不可也势如周公则亦行之矣。而势能有几周公哉。其德固不能如。其地。其权。又岂有如之者哉。韩君又谓周公之时贤才巳尽进用。奸邪巳尽屏斥。夷狄巳尽宾服。礼乐祥瑞巳尽举尽至。而于唐未必尽然。其言忠且直矣然谓周公时尽然则吾犹有说也。夫周公之事莫盛于诗书。书序云三监及谁夷叛周公相成王将黜殷作大诰。孟子云周公诛二叔管蔡史亦云管蔡流言周公诛之是奸邪未尽屏斥也诗云戎狄是膺荆舒是惩是四夷未尽宾服也夫屏斥而有余奸。宾服而有余叛。则知进用而不能无余贤也。彼其鸱鸮之作。金縢之发。大风偃禾之异。固班班方册焉可考巳。韩君论何易也。韩君立志期以丞相为周公。且责之以太平之业。甚善甚善。曾不思秦革古制以来丞相具官而巳而韩君虽贤。假令他日居相位。其能行周公之事而一一如所云太平者哉葢周公犹难之矣而韩君论何易也韩君谓周公好士笃得士必吐握信然矣然使韩君生周公时。能保其必吐握耶。周公所礼士史未尝书。莫知其何如人吾意必无以饥饿告而乞官者也如以是告于周公周公必且赒之而后谢之吐握之事礼虽一行而不继矣韩君今始生二十八年文词雄深葢与春秋战国诸贤颉颃而并驰。何况场屋声律之文。直薄而不欲卒业耳。如能归就邸舍益自砥砺。俟试而进焉。人弗及矣。无为自苦。屡迹▲妙刺 
　　于丞相之门也。丞相之门百官庶僚受事者得入焉非举子之所迹也。丞相在法不得受韩君谒故三及门而不见又恐韩君疑其慢士故俾其属吏致书以道意惟韩君幸裁亮焉玄载拜 

　　【 文情宕折而为丞相出脱处画出伴食景象笔端妙有权衡】 

　　○拟秦昭王遗齐愍王书谋伐宋 

　　李攀龙 
　　秦昭王使人于齐愍王曰宋王无道为木人以象寡人射其面寡人地绝兵远不能攻也王苟能破宋有之寡人如是得之葢寡人使使者间宋所为曰有之宋可伐矣见祥不为祥乃为祸先是有雀生■〈乌旗〉于城之陬偃使史占之曰小而生大必霸天下则偃喜□滕伐薛东败王取五城南败楚取北淮之地三百里西败魏军乃愈自信欲霸之速成筑■〈车献〉台于宫中鸱夷血县之自着甲冑从下射之血坠流地命曰射天其佞臣田不禋贺之曰王之贤过汤武矣汤武胜人今王胜天贤不可加矣偃大说既作千钟之县遂铸诸侯之象使侍屏偃属寡人象且成曹商自敝邑来言寡人方召医破痈溃痤也偃乃更命工加寡人痈痤于面既成谓之曰既微且尰耳居徒几何吾为其象人而用之也指大王之象以示其臣唐鞅曰此冠侧注者负海过颐豕视其象不仁也不知彼何所食乃带益三副如此于是展魏哀王之臂以弹其鼻曰尔赫之子哉望之不似人君也哀王之臂急而汰于韩襄王之肘曰仓也何乃为人所搏不爱颦笑乎乃移使去韩王咫曰此岂若等用肘足之时复展其臂弹之曰今视子之鼻间栩栩然矣何得更挈狗马西走王岂犹以秦为王交乃今且不得跃吾冶中展韩王左臂曰汝欲有天下右手攫之则废此左手又展右臂曰左手攫之则废此右手君将攫之乎所为赵武灵王之象黑龙面而鸟噣鬓麋髭■〈冉?页〉大膺大胸冠术氏冠差池迤逦五采四重具带■〈夋羽〉翿黄金师比绶不着绂缀以丝襚命曰伉王惟肖揜鼻而过楚怀王曰此柱后惠文冠者始亦为从长至函谷关然无奈其以淮地之地三百里効我也寡人亦似恶闻王之臭也昔者岐阳之遇尔为荆蛮置茅蕝设望表与鲜牟守燎故不与盟令其坐之堂下次至燕昭王曰是危欲为朱均者偃闻相人于师敦面而土色者忍丑尔其忘齐之虏尔父乎其玩寡人大王与五诸侯无异鼗鼓一日倪侯请曰鲁卫中山虽则鞭棰可使然亦泗上诸侯也即折钩之啄足以为之何可不使备下执事乃复为鲁平公工不得其象以请倪侯曰□果解其冠令王可溺耳为卫嗣君命曰小侯何为蘧篨至今不殄也日者赵氏袭卫尔跣行求救于魏今其勿令加舄至中山君曰此其准额权衡犀角偃月不若其姬阴简美也又为西周武公东周惠公而金不足宋人夜拍东冢出文公之鼎彝椎而输偃偃不知也亡何惠盎见偃曰有道于此使人虽勇刺之不入虽有力击之不中偃乃释章甫而冠无颜之冠以示勇尽置寡人大王十二诸侯之象于庭悬鸱夷血于其上而射之血下渐大王象尽殷则笑曰吾闻博昌千乘之间雨血沾衣岂天有意乎王之为人也大玉象僵于台下偃曰捽之曰尚佯僵邪昔苏代言齐王长主也有二毛矣先王不禽二毛岂谓尔哉血亦渐王父偃以蔑其口曰视尔相法当饿死今姑血食哉此孰与雀觳美关弓以向楚怀王指其股曰吾将射此以报于泓之役不能如吕锜集矢尔目也遂召倪侯命群臣以矢曰此十二诸侯者各令面夷矣羣臣乃各射偃之所乡三发寡人不中王自往面树之寡人象仆于台下则转巨石以撞其足曰西垂大夫吾当复绝尔膑矣趣使出木人射其面饮羽木人者即前所为寡人也巳而唐鞅进谓偃曰昭襄无道命齐构我皆其臣樗里疾之谋臣巳命工为樗里疾血鸱夷加于其颈以象其瘿鞅请以一矢踣之无敢辱命偃大喜至则自射之中其颈鸱夷血出如溜大宰戴驩国老薛居州谏臣也以谏偃曰王欲行王政即身属櫜鞬遇兹十二诸侯者于中原之上而主盟之可矣安用终日与桃梗俑人鬬而曰我必胜之乎。偃大怒骂之曰子罕之后有睅其目皤其腹者如尔于此哉一薛居州其如宋王何关弓向之二子趣走唐鞅既自及偃淫于酒妇人愈甚室中有呼万岁者堂上尽应堂上巳应堂下尽应门外庭中闻之莫敢不应一日登蒙泽之台见朝涉者锲其胫矣而伛者至使人止伛者曰是其脰肩肩何为者哉置之■〈车献〉台之下使以鼻承血失之怒而剖其背矣宋人大骇而墨子所设守宋之备尽废王速出令是于泓之事也齐王于是率魏与楚往伐之进兵宋城下民散城不守偃自投车上驰而走至温逃倪侯之馆而死三国尽分其地矣 

　　【 妙在杂用成语而拔帜树帜尽成奇观洵绝世鞴垆矣】 

　　○拟曹操让黄祖杀襧衡书 

　　钟惺 
　　孤白闻足下乃遂杀襧衡惋叹弥日何足下高于视衡而浅于待孤之甚也始孤送衡于足下或曰此遣之死耳孤问何以知之曰衡小有才负重名不逊恐其不察妄意主上忌且怒之必杀衡以顺主上之意孤曰不然孤观孔融荐衡书其言过夸然以为衡必有才用智数如荀或郭嘉等可备帷幄任使及观其人狂而騃耳然其效犹未能遽至杀身姑使为鼓吏以观其后而其狂日益甚不可瘳孤使笑而哀怜之才士薄禄一至于是然其山鸡之羽。文彩可观。泽雉之性。气介堪重。岂有为天下驱策智勇。而不能卵翼一衡者。孤又耻之值其跳梁方炽决不能恬然食孤之食听孤之教便置之安厝之地然衡书生接霸王之时少见孤宽容以为天下尽如是不若使游羣雄间以炼之知足下性颇卞急。使其就■〈糹鞗〉縼之上。圈槛之中。以调伏其狂騃之致。庶几异日得如王粲陈□辈。孤当有以处之。即不然而置足下所衡不得复发其狂疾而有以自处不至流落失职。此则孤区区之▲奸雄伎俩如是如是 
　　志也。语曰智胜贼能制贼足下割据一方其畧当有过人者岂遂效儿女争鬬口语不能容置此子且孤送衡之意极不难知孰意孤反用足下卞急之性为杀衡之具哉孤不能不负衡则足下负孤甚矣若谓孤有怒且忌于衡之有杀才士名而假手于足下此又不然衡有何可忌孤有怒于衡即杀衡耳且杀衡又何损于孤孤所杀不尝有十百倍于衡者乎小儒愿子为之咨嗟释憾于孤而有识不闻以为非以为此曹虚名诳俗辨言乱政少正卯华士之流大人之▲自供惨状 
　　所必诛而衡非其人也若衡者所谓不足杀而可怜且可使之调伏而处于王粲陈琳之列者也夫王粲雅士又穷而归孤。此不必言。若陈琳之辱孤又过于衡迨其归命之后巽驯可念。则孤诚心喜之。岂有又送与他人。待其仆仆倦于往来。而后饮食教诲之。无巳而至于杀其身哉。使衡卒不免则孤之过。而足下至疑衡有高才重名。孤不杀而遗之于足下此则高于视衡而浅于待孤之过也夫刘备者孤尝许其天下英雄惟备与孤耳则孤所忌宜莫如备备将关羽▲此一篇书从此□想来 
　　亦臣隶之皎皎者堕孤掌股者数矣孤皆抚之巳□孤而又纵之而又抚之而又纵之终始成其义孤岂惮有杀英雄名凡以王伯将相之业非杀之所能取胜俟其运数有所归智勇有所穷。而后乘其敝。丈夫举事。从古如此。况衡之不足杀者乎。此非足下所知聊为足下道之耳若足下杀衡斯又不足怪足下思之孤白 

　　【 文中写出一段横罔之气共可恨更甚于杀衡不知者误以为奸雄出脱耳】 

　　○拟谢交游书 

　　刘凤 
　　吾闻诚无不入义不自疑谓在委心当无复间乃□观之事何大谬不然昔田光伏剑以成死士之气侯嬴自刎以奉公子之事夫狥身何易知人何难籍令发不指于冠上眦不裂于璧下岂不终受口??于燕魏哉今申以国士定以石交利微毫末衅成丘山是使轻生者衔悔而论交者泚颜也愿君其熟察之昔戎夷如鲁。解衣而僵。纪公善艺。剜肉而泣。是以华光不憾于御者司城舍怨于从亡知不可以隘巳遂怒也故愿君之毋忘后门之不肖。而先卫人之末行。使羊斟子韦。复有腼于千载。吾闻樗里贸首。公仲腐心事一至此私为痛之愿君之深计无自蔽焉语有之曰怨不在小惠不在大期于时与不时而巳矣故越□凭轼而武士奋矜。荆君拊循而三军挟纩。夫虫象非作气之资。虚辞无御寒之备也。所以成霸越。服强晋者。义激于感愤。利借于嘘妪也。是以焦忻水断蛟蜺。而意折于要离。田开力格虎兕。而命殒于樽俎。何则诚有以中之也甘茂去秦。道遇苏氏。而二国迎之以上卿。公叔为将。战胜韩赵。而君赐吴起田二十万。何则利谓有所不可忘功谓有所不可居二子诚明于计审于事岂背利而饰让哉故同利者争而分功者在后也同美者嫉而后来者居上也昔召忽任子以图难。鲍叔奉令而出传。夷吾重生以全国。此三人者犹鼎足之并立。怀霸王之明畧。信执巳之独道。故异行而相济也。是以成安君身刺于泜水之上。孙膑名显于走魏之师彼其初私相慕以死因嫌妬之迹重相夷之祸虽携手而游不旋踵而败故东郭一言而西门忘其荣辱。干木偃蹇而缪侯缔以素交。此其人者岂以名位为轩轾富厚为媒梯而相与乎寻丈之间哉闳廓深远邈然自得志意之孚不见其际夫何有于谗慝之人哉。故贤者洁行以振疑。智者究理而长虑。昔申胥流惑于宰嚭。子产不全于邓析。夫处二子之间异者不得其强同危者不得其苟免何则心怵于两端而势迫于侵殆也苏秦将合从于六国。召张仪而激之。使西入秦。甘氏将收地于宜阳。使向寿而返之。使重要其主。此挟倾狡之变虑。因间以执谗▲墨光凌厉 
　　口。由置构之争事。而固结以强主心。卒之形反而势禁。萌寝而患销。故智轧者相示以色季子之使张仪所以仪而易之是矣交疏者明誓以信甘茂之于息壤所以无攻其后是矣。今夫二子之明而申反复之计恐开塞之途未容濡足决蹯之耻祸理属然岂及其身而能止之哉是以君子敦道后黄歇之听。而不悦瞿氏之宾。申如兰之契。收比德之好。不□玷于充诎。何则为益无厌也。夫寗戚嚄唶为仲甫之舌。郑侨一言而见然明之心。何则匡政平俗。小称而远谋。同底于济。不可以谀行合也。至夫佞巧凌谇驾说以游而不相见情便辟諈诿怯疑并骛以逞其捷术倾而气制自以为辨智微才滑稽无戾是以阳虎树人于鲁。亡未出境。而袭逐拘执之矣。董叔系援于范氏。求以自记。而纺于庭槐。今之为交诚能破胸臆出肠腹厉苦口进逆耳效恳款抒切直终与之竭尽无爱于情则左桃可使馁死而不辞。荀伯可使触刃而不悔。何况作色于簟食之微。睚眦于杯酒之间乎。然则虞卿捐印于魏齐。祁奚无德于叔向。又何足为道哉。□吾闻士不虚附名不虚立譊然其口椟鼠璞以十□混鱼目以照乘莫不望而珥之者何则鲛人耻而周客走也首山之铜若耶之锡而为万世宝者以陶冶砻错而出其精光也故仕屈于不知巳。而伸于知巳者。妄意希冀。则燕石珷玞。秪开罪于子春。俯就镕范。则朽柲腐木?毕。风胡薛烛。方接踵而翱翔耳。今夫闾巷之雄布衣之杰挟王公之权怙青云之势仇景云叔佗羽公子宾客从横游扬为誉人慕其声转相倾动是使恬退揖让之士不得雍容高步虽欲责善忠告必将效拉胁折齿于范睢说难孤愤于韩子而未有能回视改听革心易虑者矣是以君子盛饰洁廉。独出于名誉之外。而不牵于流俗之芜秽。以自疏擢乎滒淖之中。故迫穷而相拯恤。无社号呼于叔展。患害而重除怨。楚子剑及于窒皇。许人而不讫于威。解扬死言于无霣。居平顾以庇私。范宣朝夕于訾佑。临利而能推引。文子不好位而受名。相先以含垢。则疾驱而分谤桓子。离闵而不疾。则指楹以平憾季孙。故曰君子淡以成小人甘以坏何则以其思游于霄雿之野而并包于区域之外独开旷荡之观也今壅优□孺子之见沉容悦侧媚之习居同闬而犹倨视长者易严重而骄色使贞介之士与柔佞比肩此原宪所以谢于端木子方所以肆于魏击宁忿于世而孤游也吾闻疚言利者毁其信。伤于行者危其身。公孙不谋于同乘。而师以敌挠。燕人涕泣于丘陇。而言以谲效。子木背信于齐盟。而躬以逢殆。驷带无质于要誓。而世以不逮。今使笃道履素之士。舍其馨烈之性。甘于腥腐之逐。瞙睧于势贵。诱夺于名途颠厥望拜以▲□到底□是当□ 
　　争鼠肝虫臂之获而自伏于粪壤之下则士有鬄剃巾帼妇饰而逃焉耳安有张目出气而犹强颜对朋友者哉 

　　【 奥衍宏侈虽礗砰柲■〈火霍〉而劲骨不劘文中乌□】 

　　明文霱卷之二十 
