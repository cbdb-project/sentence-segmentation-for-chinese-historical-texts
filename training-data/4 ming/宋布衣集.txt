宋布衣集 明 宋登春

●目录 

　　鹅池生传 
　　宋登春传 
　　文集 
　　诗集 
　　双鹅集 
　　清平阁倡和 

　　●鹅池生传 

　　鹅池生者。姓宋氏。名登春。字应元。赵部新河人。生壮岁颅发即衰白。因自号海翁。人业以海翁称之。晚居江陵之天鹅池。更号鹅池。生宋氏。故新河农家。其先尝累高赀。生少失父母。以亡訾省家益贫。然性嗜酒。家贫不能长得酒。则时时发愤读古人书。见前世结缨射书。击筑弃印诸贤豪。急难奇节。未尝不慷慨悲歌泣数行下也。生始慕侠能挽强驰骑。间出其余智为小诗。辄自喜。不欲以示人又称稍通绘事。师江夏果伟邻之父有颀而□者生戏为之貌。绝肖。父因劝生益习此。可作生业何乃日沉酣落魄里中也。生不应。以是里中尽目为狂生、亡所知名。年三十、会。一岁间。妻子女五人。俱相继死。生仰天叹曰。咄嗟。天乎。将驱我于埃壒之外乎。遂屏家于其兄。而自囊书远游。游至博陵。博陵有故。所善客、怜之。饩之塾舍二年。生默默不自得。竟谢去。去之京师。日跨一蹇驴。行长安道中。往来觅诗。方是时。临淄布衣谢榛。以诗游公卿间。声籍甚。生间得其诗唾之曰。作诗何为者。而今七尺躯。津津谀贵人丐活耶。居京师月余。亡所遇。又去之渤海。入兖州。登峄山。观秦皇帝遗碑。还居长白山一萧寺。出囊中故所贮汉魏盛唐名家诗。闭关揣摩。如是者三年。颇窥作者之户。遂大放厥词。而于五言尤工。眼骎骎白亡今人矣。又去而浮淮海。渡杨子江。登北固山。以望金陵。钟山紫气。过云阳。匍伏延陵季子祠。下涉吴会。访钱塘天竺灵隐诸降。巳复走徐青。归新河。数日又去。出居庸。循太行山。而西穷阙陕泽潞诸边塞。其在井陉。尝居龙窝寺。瓶粟罄矣。寺僧厌苦之。生曰。僧毋窘我。我试绘一小图。持至市中。当得粟。巳而果鬻粟五升。伺粟不尽不更绘。而市人争欲得生绘。则日担粟诣寺门相聒。生不能堪。乃避至城外一山楼。楼依岨??歨绝。樵苏所不至。山鬼昼出侮人。生坐卧其中。第翻华严经数卷。足不履户外者累月。山中人疑为逋客。将逐之。而生遂游太原。太原之逆旅人。以生衣垢敝。待之不为礼。会旁舍贾。欲觅诗为其长者寿。逆旅人以试生。生即与之诗。复问生能书乎。又与之书。逆旅人始恨知生之晚也。而贾更制鲜好衣数袭遗生。生佯受之。而转投其逆旅人。逆旅人愈惭感。生复自衣其垢敝者。长揖逆旅人去也。巳由栈道入西川。游峨眉山。遡巫巴。下荆鄂。将达于浔阳。返于黄。迂云梦。而北走大梁。偶憩钧州酒肆。而钧州有党中丞者。得其所题酒肆中绝句诗。强致之家。留数月。复自宛涉襄。过京山。生所跨驴。蹶于唐氏之淖。倾其囊中书。曝之衢。唐氏异生所为。要与之饮食。欢相得也。遂主唐氏一岁而行。唐氏为刻其诗。传荆郢间。更赠生二童子。即生所呼为丹砂白石者。生挟二童子。转江陵。登王粲楼。读其赋。感昔贤流寓地。有终焉之志。始生数年前。尝至江陵。居城西开元观。故辽王奇其诗。召谒便殿。语不合。一夕遁去。去数年复来。生老矣。乃依其兄子宋鲸。耕天鹅池之石田。岁获菽十斛。生以其半易米。杂菽炊。日度一餐。稍羡。则尽以给酒费。昼夜哦诗不绝口。是时吴人徐学谟。为荆州守。闻生高。自往物色之。生始匿不欲见守。至再始见。明日生戴紫箨冠。衣皁绘衫。报谒。据守上座。守侍人窃窃私语曰。客颛妄亡知。守柰何轻威也。久之。往来廨中。而守之寮吏。奉守意。皆浮慕生、为。谬恭延致之。生揣其无实。终不肻一往。守为生授室城中。从天鹅池徙之居。约以他日见访。是日守偶先何有所往。经其门而迟及之。生恚曰。守胡绐我也。比临其室。生巳键扉卧。不欲内守。守令人穴其垣入见。生方科跣、席一藁。僵偃壁下。守笑曰。若欲为庞萌耶。琅琊人将捕汝矣。生起谢曰。室无凡榻。难淹尊官耳。因索酒饮之。薄暮而罢。其从数年。守坐废家居。生在江陵。念守憔悴。业欲从之游。而贫不能促装赍。乃诡□羽人装。手持一钵。裹败衲而行。乞于途。自江陵茧步千里。来海上。海上人以为守客远来。争劳苦之。而日持河豚酒享生。生一嚼而尽。明目见持河豚酒者不为谢。亦不知为谁。其后持河豚酒者遂不复至。而海上主帅迎公者。亦以守客。故遣人遗之金为生寿。生挥之曰。将军以贫士为金游耶。东海若笑我矣。幸使者谢将军。时守欲买田舍生于海上。而廉其性肮脏。不能谐时俗人。不复强也。居三月。别归江陵。生归。守嘱之曰。江陵难将作矣。盍定计审处之。生颔之而去。其后二年。辽王果废为庶人。比奏当成。而庶人之客亡得脱者。生尝为庶人上客。而又为人倨。众将甘心焉。始守所授生室。故宗人产、货之。值四斗金。守以生羁旅。恐后或攘之。为密署数语于契尾。钤识而归生。至是宗人乘庶人之隙。诬其夺、而与生。讼之官。官覆契尾钤迹验白。乃以室还给生。生久在庶人所绝。不与用事者。比、庶人常召生游别宫。声妓满前。他客或故为调笑。以悦庶人。生第端坐竟日夜。即饮至大醉。日不流睨。庶人益敬惮生。每见生辄为敛容。生之不及于难以此。自庶人废。生不乐居江陵。乃转鬻其室。以分溉宋鲸。而自携少赀。逍遥七泽间。最后游石首。石首士人。喜生来、与之结社为诗。少年张氏某者。豪有力。而佯以诗为名高。生不少与可。少年衔之亡所泄。会他处召客。少年故与生争席。伏奴棰击之几死。寻赂县官贾某。械而出诸境。石首士人。避少年亡赖。而又慑慑令威。莫敢开言救生。心山境。而阴行贿。疏其械。纵之逸。生又还江陵。遍谢其故所往来人。而斥二童子姑去。乃自童发为头陀。不知其所之。万历初。守复起为楚行省右丞、行部江陵。宋鲸方为人佣作于野。识故守。跽而陈石首事云。徐子曰。昔孟襄阳以诗穷。顾藉与荆州张长史。蓝田王右丞游。二人尝荐之玄宗朝。即不用。而襄阳之名。以附青云益高。生五言诗。有逼类孟襄阳者。如闲居云。平生欵叚马。不识孟尝门。清明目海上云。一盂寒食酒。东海吊田横。其清婉悲激。非近岁布衣诗可俪也。乃考其游迹几遍天下。囊中亡一钱自随。以是所至数穷饿。即穷饿。不肻轻见一贵人。即贵人自见之。意稍咈。竟掉头去不复顾。世方指为异物。谁复传其诗。至石首之事。戹弥甚矣。然非其所自取。徒以羁旅。故为少年所乘。此韩淮阴他日召而赏之者也。何遂愤懑逃世。太史公称独行之士。空室蓬户。咀藜裋褐。不厌死而巳者。岂斯人之谓欤。 
　　吴郡徐学谟撰 

　　●宋登春传 

　　见旧志 
　　宋登春字应元。号鹅池山人。山人性敏识卓。貌昳气豪。少不事家人业。好侠嗜酒。慷慨悲謌。有睥睨一世之志。非六经秦汉不文。非左国班马不读。诗祖少陵。画宗吴伟。年三十余。阖室尽丧。因涉易水。踰太行。至晋魏寓居山中。闭关读书者十年。巳而出函谷。经巴蜀。过闽粤。游建康。遡三江。道九疑。驻楚郢。下江陵。顺流而东也。登太山。观渤海。至邹峄。又潜修者数年。其文愈高。其诗愈豪。前无古人。眼空今代矣。万历五年。自峄山还乡里。拜丘垄。邑侯结庐以处之。然而非其志也。尝谓族人曰。我死即效古人赢葬我。不然。吾有蹈东海而死耳。初以为枉语。踰年。辞族人亲友。复之云间。客于徐宗伯家居无何。一日谓宗伯曰。君为我具小船一只。载酒果送我蹈海。宗伯如其言。果蹈海而去。不知所终云。山人所著。有燕石文集。布衣诗集。清平唱和。诗禅琐评。数卷行于世。徐宗伯为作鹅池传。邢少参为作蹈海文。并挽诗数首。俱见艺文志。 

　　●宋布衣文集卷之一 

　　赵郡宋登春鹅池着　中州王培益仲阅刊 

　　韩孝子传 
　　辽小纪 
　　兖州四大景诗序 
　　送游公兵备井陉序（代作） 
　　与兖州乙中桥秀才书 
　　荅乐陵王鳯冈书 
　　何蹻小传 
　　与濮阳李理卿连山书 
　　籧庐生传 
　　书侯生活役夫卷后 
　　附乐陵王书 
　　辞乐陵王书 
　　泗上公传 
　　海岱耕夫传 
　　泗上送吕琴士还开州序 
　　与桐冈谢明府书 
　　再答高生书 
　　辞鲁宗室龙山书 
　　谢乐陵王携酒见访山中 
　　与高生书 
　　游峄山记 
　　约李伯承少卿游峄由书 
　　附李北由答宋鹅池约游峄山书 
　　新河县守令题名记（代作） 
　　重筑宁晋县大陆泽堤祭后土文（代作） 
　　与澧州刘洞衡先生书 
　　上邢子愿使君书 
　　上余杭周君书 
　　荅子愿书 
　　正节侯列传序（代作） 
　　再上子愿书 
　　荅辽王书 

　　○韩孝子传 

　　昔者吴延陵季子聘于鲁。入其国而说其人。察其俗而知其政。闻其乐而辩其德。先王之道于是乎见矣。苟以心观之。何今昔之有哉。予自楚过卫适驺。闻有韩孝子者。清修苦节之士也。以明经中嘉靖乙酉乡举。因母老不可离于膝下。以此故不仕。孝子曰。朝廷明制、都鄙养士。所以待用也。吾不为之用。坐受其赐。于此心不安。遂以某年月日食廪若干。鬻田宅服物。依数输于官。时人笑之以为痴。母死庐于墓侧。朝夕负土成丘。高数仞。读书明道。不喜浮文。跏趺坐、常数月不语。有子仅能膺门户。年七十卒于家。鸣呼。哀哉。韩孝子天性之善如此。若幸而生于昭定之世。得圣人而裁之。其造就岂止此哉。繄曾闵之亚也。其行实姑为之录。以俟观风者采焉。自有太史公书之。传之天下。流于后世。可以厉贪夫。激薄子。有裨于世教多矣。孝子名元仕。号海鹤。兖州府滋阳县人。 

　　○辽小纪 

　　辽王植。太祖高皇帝第十四子。洪武十年生。母韩妃。生二年。初封卫王。改封辽王。国于辽东广宁城。王好武力。得廵边出塞。练简士马。巳而坐罪夺禄。卫靖难兵起。渡海归。改封荆州。倍加禄。得支二千石。尉校三百人。旗军三百人。文皇即位来朝。卒谥简王。子贵烚立。荒淫无道。废为庶人。简王第四子。贵燰立。卒谥肃王。子豪墭立。世子恩鏋卒。以世子妻妾殉葬。宪宗不许。肃王次子恩金鑙立。卒谥惠王。子宠涭立。卒谥王。子致格立。嘉靖三年封。卒谥庄王。子宪■〈火节〉立。初封句容王。嘉靖十八年。□隆庆三年坐罪。废为庶人。发送高墙。国除子幼。其母娼也。今寄养楚王府。无行。论曰。膏梁之性难正。有以也夫。传曰。骄奢淫泆。所自邪也。四者之来。宠禄过也。辽自首封。相继七王。无大显德。今庶人■〈火节〉。性鄙寡施。渎货无厌。蔑宗亲。秩优竖。自恃察宪小才。谓人莫巳若者。轻积细过。以致侮慢贤豪。自陷机穽。而莫之知也。悲夫。七世宗祧。荡覆烬烕。何辜哉。何辜哉。万历三年。九月初一日。 

　　○兖州四大景诗序 

　　兖州山东重镇也。鲁周公所封之域。左据海邦。襁负岱宗。肠胃洙泗。怀挈凫绎。为荆吴孔道。乃天子藩屏之地。古昔睿帝喆王所自出也。迨今圣裔帝冑。济济振振。而多才贤。其荐绅学士。犹敦尚古礼。往往有良刺史来守是郡。名列古志多矣。由此观之。非乔岳之精。沧溟之灵。焉能致之哉。因绘四大景诗以纪之。见一州之壮观。百代之雄图也。 

　　○送游公兵备井陉序（代作） 

　　游公守兖三载无秕政。朝廷擢为山西兵宪。分廵畿内。防守要害。统理戎务。获鹿为驻节之所。乃战国赵之石邑。今我腹心之地也。其西则有上党云中九原。为之右臂。其东则有渔阳密云辽海。为之左腋。太行鴈门。紫荆井陉之口。此为天下之脊也。若乃易水鹿泉。常山滹沱之险。正当京南巨冲之镇。出入吐握之门。五方杂处。多不轨之民。自古陆梁之乡。用武之地。至今引弓控弦之士。毡裘狗马之俗。犹夫昔也。乘衅之雄。狗偷之盗。或时窃发。而民用不宁。非明喆君子。兼智仁勇之德。不能以镇之。经国者以此为隐忧焉。窃以公命世之才。秉文武之资。智足以知民物之极。仁足以使三军乐死。勇足以断疑发大计。即公交车所莅。抚面治之有余矣。自今我皇上。顾无腹心之忧。乃有股肱之庆。天下元元之民。厥有望哉。即今首夏。闻公戒日餙驾。旌麾北指。父老垂涕。相诵盛德。虽牛童马走之口。亦载诸道途。燍生敬裁芜辞。聊代一钱之赠。 

　　○与兖州乙中桥秀才书 

　　鄙人少无检操。性惼狭。实不能容物。尝因触冒权贵。脱虎之口屡矣。亦不能自改。多为人嗤笑。以故亡匿山谷间。唯与道流日亲。孤陋寡闻。不复比为人数矣。曩者以文章辱知于足下。虽有过情之誉。鄙人不敢自信。亦不敢不加勉焉。恐先犬马之年。不附足下所望也。鄙人近来方知足下之义甚高。事无过举。皆自衷出。何横为流言所加。谤讟日兴。鄙人甚惑之。至夜不寐既而思之。若有所见也。请试言之可乎。吾昔闻之君子。去泰去甚。所以防患也。鄙人常以此自警。固不敢为荷礼小节。以形诸人也。所以者何。夫太白者易汗。甚廉者易毁。过洁者易辱。是以申生遭骊姬之难也。屈原罹怀王之放也。二子皆由此道以致之耳。由是观之。非同明不能相照。非同类不能相求。非同声不能相应。人情然也。物理亦然也。何以见之。夫南威之容。天下孰不以为美。而嫫母嫉之。妍媸之不同也。泥蟠之翼。天下孰不以为神。而鳣鳅侮之。类之不同也。高世之才。独知之行。天下孰不以为贤。而庸人议之。不肖者非之。道之不同也。且夫善人夜行。自保其不为盗窃。不能使狗无吠巳也。君子谋事。自保其不失忠信。不能使人无疑巳也。此其势之必然者也。又何刺□于其心哉。人有争年以长。以不辩者为胜也。是故君子见其大而忘其细也。操其常而任其变也。严其巳而畧其人也。是柳下季遇三黜而不去。管夷吾就囚虏而不辞。是必有故也。如使南威与嫫母坐而争怜。失其所以为美矣。蛟龙与鳣鳅起而相牙。失其所以为神矣。喜士与臧获数而较长。失其所以为贤矣。譬若隋旁之珠。使之弹雀。与瓦砾何异。干将之剑。操之割肉。与庖刃何殊。如是者。孰不谓贱其本而贵其末哉。大雅整之于身。与农父揖让登降可乎。如是者。孰不谓重其所轻而轻其所重哉。是故君子即物而议。比德而交。权时而作。见可而进。知难而退。周旋不失。其所守之节也。若夫死生荣辱。得失毁誉。如浮云过目。瞬息而烕。乌有定哉。此可与足下尽言。岂敢为迷俗者论也。鄙人今尚良食。虽不能据鞍上马。亦可以有为也。足下毋以穷老而弃我。请间以教之。鄙人深有望于足下也。敬裁书出中。遥寄城府。傥赐回音。挥云以待。 

　　○荅乐陵王鳯冈书 

　　鄙人适值穷老之年。逃遯山中。岩居谷饮。于世何望。朝夕袚除其心。虽以文章自娱。不意足下辱惠玉声。道及往事。鄙人感激充臆。为之大息。昔者令先王待鄙人不薄。列之于宾客之中。揖之于广庭之上。言听计用。自幸有国士之知。当足下为子时。践石以上者。即有孝闻。着于藩国。至于今齿疏发落。遇鄙人无异先王之日。盖闻仁不忘亲。谊不遗远。德之至也。去仁无亲。废义不立。审足下既不遗疏远之人。是必不忘亲矣。不忘亲。不遗远。人孰忘遗足下哉。鄙人独宿长夜。梦想容辉。俛仰山中。恨无晨风之翼。荒具短札。遥寄左。岁杪隆寒。足下当为宗祧自爱。 

　　○何蹻小传 

　　何蹻者。东郡人也。幼习尚书。举孝廉。隐居不仕。以才雄自高。性抗直。不诡于俗。家贫。好著书。喜黄老。一时宗室贵人。皆慕爱之。多相迎致不就。昔曾雅予。凡有论辩。至今尚记忆之。大抵论为文章诗赋。以养气存神为主。去俗澹泊为要。非圣人之言不存。非三代两汉之书不观。虽饮食起居。亦与诸人异。目之曰蹻。以故多嗤之。与予别二十年。后闻竟以馁死。论曰。非俊疑杰。固庸人常态。不足怪也。至于嘉言善行。没没无闻。呜呼。大璞不毁。无以为圭璋。椅梓不残。无以为琴瑟。斯言季世也。庸讵知夫所谓淳厖之上也乎。此可与渊心志道者言。不可与浅学迷俗者道也。何子其有也夫。 

　　○与濮阳李理卿连山书 

　　鄙人无行。逃死山中。岩栖云卧。朝夕与樵牧为伍。掬泉煮茗。趺坐焚香。此山中活计耳。昔者一遇足下于濮水之上。谈笑大噱。引满举白。披心写意。实无纤介不合。当是之时。自恨相见之晚也。不意别长远矣。至于今。缅然引领西望。烟云飞鸟。无不系情。前岁杨生附书通问。眇无音耗。殊为惘然。意足下弃我如遗迹焉。又肯念山中人山中人。 

　　○籧庐生传 

　　泗上公有冢嗣曰颐埴其名。籧庐其号。鲁贤公子也。自穉齿诵六经四子书。及其抱子时。道既通。南游荆吴。东表海岱。还历稷下。寻古圣贤遗迹。访问岩穴高士。年三十。畊牧峄泗之阳。冥仁义。薄曾史。探圣域。□玅门。刍狥万物。蜉蝣天地。不知富贵之为荣。贫贱之为辱。死生寿夭之为变。此其所以遯世无闷。而与造物同游者也。予读古周易。至井渫不食。灾尝不掩卷三致叹。古之君子。没世而名不称者多矣。岂斯人之徒欤。嗟夫。嗟夫。书其事以遗后人之慕善者。鄙人何敢与于斯文。 

　　○书侯生活役夫卷后 

　　初世宗皇帝四十五祀。春正月。即有淮徐河渠之役。大起南北于夫。除饷代四十万。颁白者与焉。适岁之不易。民虽藜羹藿鬻。曾不满腹。被袯襫。戴簦笠。偫畚挶。沾体涂足。自春至夏。□惫劳极。嘘气成云。挥汗成雨。蒸而为疫。毒流千里。呻吟之声。遍于郊野。伤而不起者甚众。河渠之功几废。司事者忧之。以书币征侯生等六十人。给以仆马官食。各分部昼夜廵其病者。往来百里之内。诊视凡数越月。董役者记之。所痊活一万四千余人。生之功居多。论曰。医之为道也大矣。是以圣人不居朝廷。而隐于医卜。故曰医乃仁术也。民之司命也。自黄帝臣俞附之后。邈乎无闻。至春秋之世。秦越人活虢太子决。赵简子七日而寤。汉文时淳于意。奉诏问之。此见于太史公之所记载也。考之上下。数千年、唯称此两人。不亦难乎。医龢所谓上医医国。其次疾人。较之侯生。虽不放之于古。亦非俚俗医师所可比拟哉。 

　　○附乐陵王书 

　　不肖孤某。再拜稽首。奉书先生有道。孤不德。获罪于天。遭此闵凶、苫块之余僻陋无闻。恐不能承守宗祧。有负先王付托之意。日夜寒心。寝食不忘。思得贤者以辅之。此孤之至愿也。孤行年四十。阅人多矣。孤乃今而后知先王为天下士也。窃尝闻先生高卧一丘。而信义重于诸侯。礼让施及萌□。非道义之与。虽馈之千金。却而弗爱。先生其贤乎哉。孤之所谓天下士也。今先生自楚不远数千里而至敝邑。此天之所以不弃先王。而有意于孤也。先生独不念昔日一面之识。而忘孤之凉德乎。意先生必不如此恝然也。孤粪除先人之敝庐。拥彗以待先生。先生肯举玉趾以临。北面请益。幸而教焉。密迩举大事于先王。得讲于长者。使无失丧纪。不亦幸乎。孤犹当致力以奉左右而不辞也。敬赍锦绣四纯。宝璧二双。先于文马二驷。请致于先生。幸勿谈笑而挥之。即后遣使奉迎。青山之馆。翠芷之幄。辞猨鸟。谢松筠。出烟霞。渡洙泗。孤东向跂足而望先生如岳降也。礼仪深媿不腆。另具一通。不肖孤某。再拜稽首。奉书先生有道。 

　　○辞乐陵王书 

　　布衣旅人某。再拜稽首。奉书大王足下。春也窭人之子。远道饥寒。沉洿鄙俗之日久矣。末路无以目拔。遂至衰老。筑室山中。足下不知仆之不肖。欲置之侧席。以备顾问。饰宾馆。为诸冑子矜式。仆高足下之义。尝因以自裁之。既无寻足之禄。又乏一蓺之长。乃以区区穷僻之人。而求立乎高轩华冕之上。应对乎多方仁义之府。取容乎左右便辟之侧。是持方枘而加圆凿。其势不能相合也。亦明矣。人孰不云足下宫中。鴈鷔余食。可以饱仆也。况多残杯余濿。足以饫之。出人藜藿之肠。岂不欲哉。但惧失于朵颐。受者固为不祥。而与者亦几乎吝矣。此仆宁负罪。而不敢奉足下严命也。至于足下惠爱之意。岂敢忘之。仆又因足下以思之。方今白头游遨之士遍天下。抱一蓺而终身不得售者多矣。足下若肯择其可者而收之。仆将南游。为足下致之。又何难之有哉。唯恐足下之不好耳。吾友人张顺斋先生。此海内布衣高士。亦穷而无家者。今寄食于阳翟之里。其才艺文行。过仆百倍。他日傥以姓名求见。足下不惜阶前盈尺之地。召而进之。请面试之。乃知仆不妄也。某再拜稽首。奉书致谢以辞。 

　　○泗上公传 

　　泗上公者。鲁靖王之后。乐陵宣懿王裔子。太祖高皇帝七叶孙也。幼英发。壮而长鬟广颡。望之若玉立。说诗书。重然诺。好射击剑。有古豪侠风。人皆壮之。日与贵游公子。奇材剑客。椎牛击鱻。日费数金。围碁赌酒。终宴不罢。平原信陵之流亚也。年四十。携妻孥。庐于泗本之涯。因号泗上公。家无遗金。泊如也。九子一甥。登进士。公自拟向平婚嫁毕。无儿女之忧。遂杜门谢客。去华就实。不入城市二十余年。其发种种矣。公尝语人曰。人寿几何。虽勋庸当世。乘轩服冕。转瞬百年。一秋叶耳。宿有良田百亩。可以供饘鬻。薄田六十亩。可以供线麻。岁时伏腊分甘哺孙。弹琴击缶。咏謌先生之风。以乐其心。亦足矣。勋庸服冕。于我何有哉。人皆以公为达生。又以为得异人授导引之术云。仆自束发时。讲业于鲁。得侍燕居。执杖屦。而从之游久矣。因知泗上公。故为泗上公传。 

　　○海岱耕夫传 

　　海岱耕夫者。讳颐垫。泗上公叔子也。禄薄不足以给妻孥。退畊于野。因自谓海岱耕夫。性木讷。厌嚣嚚。被草衣褐。蔬食水饮。晏如也。日诵古文数篇。及高士列传。独喜陶征君为人。辟隙地。植蘜数十本。花时摘园蔬。沽时醪。招友于。折故旧。清言永夕。祝太平天子万年。宾主庆膺祉福。居常牧鸡豚。供父母养。暑则拖杖策。荫茂树。抱子弄孙。寒则拥败絮高卧。或数月不出户庭。人莫窥其蕴。时饭牛商謌若出金石。噫古。隐君子之流也。其志行不能悉举。此记其大畧也。 

　　○泗上送吕琴士还开州序 

　　开州古赵郡。与敝邑相去三百里。其地多枣栗之利。而民殷众富厚。慷慨之士。悲謌之子。接踵而出。以吹竽鼓瑟。击筑弹琴为乐。鬪鸡走犬。六博蹋鞠为戏。其俗今昔无异也。山人少学纵横家术。行游诸傍众矣。竟无遇之者。中年以操缦之技为业。往来江湖间。荐绅学士。咸器重之。适郑王自南还。从而学焉。以此海内之名大着矣。与予遇于洙四之间。言及音律之学。甚悉且详。杯酒为驩。旬日别去。赋诗以送之。泗水秋风。宁无悲乎。宁无悲乎。 

　　○与桐冈谢明府书 

　　仆自结发时。游学驺鲁之间。数奉教于诸君子。大有所获。唯足下为多。至于今颠毛尽脱。岂敢忘之哉。足下结驷连骑。旋轸西陲。不知几何年矣。自前岁方乃一见。嗟夫。人生嘉会。岂易得哉。葢有天数耳。非人力可能胜耶。仆屡闻足下斥及贱名。不知仆近来困惫。不能出门户。自信填沟壑之日不远矣。敢辱长者置之齿牙间哉。今岁新春。恭审玉体无恙。仆甚喜慰。既而复有所怀。仆尝谓人跻耄耋之年。虽持梁龁肥。服食参术。亦无多补矣。惟省思虑一精神斯乃养寿命之原。佚老之术也。足下业巳察之。仆徒作梗偶语耳。又何足较量也。虽然。狂夫之言。圣人择焉。足下择之乎。 

　　○再答高生书 

　　仆鄙野人。何敢比于人数。公何念之深也。岂其气味之相似耶。又何愚智之异乎。仆以足下鸿渐之翼。白璧明珠。岂终掩于尘埃哉。必有识者俟其后也。仆岂敢私知于足下。足下当为国家天下自珍爱之。使旋附启。 

　　○辞鲁宗室龙山书 

　　登春白吾子足下。仆本逋亡介特也。淹恤在外。三十余年。险阻艰难。备尝之矣。唯治古学。贵文章。朝夕不倦。至于今发敝齿腐。竟无遇之者。穷老以至此矣。又谁咎哉。尝试论之。怀荆山之璞。握灵蛇之珠。孰不以天下重宝惜之。然而投之必见怒。献之必见刖。此自信之不笃。葢非他人之罪也。若夫翳桑之殍。被表之子。耻夫尺寸之功。藐视无妄之金。此非矫情干誉。要皆笃于自信者也。去年五月。弃江南之业。自楚而归。至于城濮。得数君子矣。皆山东之隽也。今年春三月。过泗上。来驺峄。吾子见访山中。班荆道旧。觞酒豆肉。往复甚勤。又为之筑特室。治从者衣屦。且使之无呼庚癸。倏忽星纪屡迁岁云暮矣。仆惧怀宠之戾。日夜不知所裁。仆尝私曰。吾子之于予也。譬如草木。若非气味之似也。焉能以及此哉。某再拜奉书以辞。并谢吾子龙山足下。 

　　○谢乐陵王携酒见访山中 

　　恭承大王足下。不惜玉趾。见访山中。开醇酎。出丰膳。言笑尽日。复领绪论。徧及国语。与先秦策士之书。析精剖微。深中肯綮。仆瞿然而悟。忽焉而觉。飞动之意。渐化之机油然矣。神知心喻。口不能自道也。丽泽之雅。一至斯乎。家僮持简走谢。勿罪不恭幸甚。右启大王足下。 

　　○与高生书 

　　仆闻诸鲁人。言蕙轩子义甚高。有古列士之风焉。过听谬者之语。馈以醇酒一罂。肥牛一肩。以壮夫遇。我、意必将以有为也。不知吾耄而且惫也。苟见其貌而悦之。闻其言而恶之。是故君子不使人见而沮之也。若夫眩人之目。乱人之耳。吾弗能为巳矣。藉使蕙轩子。诚知吾耄而且惫。见而不沮。吾将与之面结以为驩矣。虽一日特牛之享。吾弗敢辞。惟吾子为知巳。故道之以醳蕙轩子。 

　　○游峄山记 

　　邹峄东方名山也。成祖南征时。特赐玲岩侯爵。载在祭典。万世不穷。非秦皇汉武荒淫之祀也。考之诗书传记。见于鲁颂保有凫绎。在春秋时为邾子国。于尔雅纯石相积。连属而成山。侧迭倾亚。窍穴逶邃。大槩似累爪之势。其余岩洞怪石。类物之形众矣。万历元年癸酉。三月。予与蘧庐生。自兖适邹。谒孟子庙。遵西南山麓而入。历小冈。沿曲磵。循无城。迤东转北。有读书洞。出泉清冽。盈坎而不流。于此更衣膳饔。复东行。披荆蓁。步草莾。萦回纡曲而上。有石。横枕崖畔。状如覆屋。前轩后杀。即燕子岩。岩下有小洞。刻石绘孔子像。有记。时喆薛君中离为之也。岩之右。孤桐在焉。根盘石隙。高五寻余。围数尺许。不知生于上古何代。自禹分九州岛。迨今三千余年。相传以为旧物。意大椿之类乎。与蘧庐生。引觞满酌。抚摩盘桓其下。良久。由此而之东北。升于山腹之间。至片石梁。约有半射。块峗突怒。若颓若圯。睥睨绝涧。其深不测。目眩股栗。欲退而不能。及下踰百步石。羣峰相环。原隰沃衍。草木郁茂。若有庐舍人境。泉流石上。可以漱濯。北望石壁立。似无路可通。至则侧身而入。陟岭砠。据石磴。由清宫至仙人洞。洞深数十丈。下有一穴。通山后而出。洞上盘石。可容数千人。道士屋宇。居洞之左。苍藤古木。佳卉秀石。曲有幽趣。可以游息。于是采山蔬。烹云茗。扫石焚香。考钟击磬。謌硕人在涧之章。日暮山紫。清晖娱人。霞巘烟峦。灿列画幛。景与神会。心与物冥。山水清音。比于丝竹。蘧庐生欲结茅读书。矢予有终老之志焉。其次凌晨。游至废宫。基址俱存。可宜卜居于此。向西北以渐而高。跻嵚崟。履碕礒。鱼贯猨引。乃能行至。此虽猎夫樵牧。地担释负。攀缘肋息。犹惧不免。其前道狭。益险阻绝。转自山口而上。两石相抱如门。过此。则见白云宫。坐石上。掬泉而饮。有古松七株。断碑残碣数处。访寻勒铭旧畤。四望苍然。汶济洙泗经其右。龟蒙徂徕峙其左。滕薛徐荒面其前。岱宗梁甫耸其后。四方形胜数千里。如在尺寸之间。夫子小鲁。愈亦信然。又北上五华顶。此最高处也。中有石窦。仅如瓮盎。匍伏蛇行。方出窦外。周若一亩之宫。两面峭壁。下临无地。前视盈尺之路。超距而过。有石枰可奕。在朝天泉之傍。传者曰。广成子修道处也。又指纪侯墓在崭岩之上。此处虽猨狖巧捷。亦不能到。何得而穴之墓之。有无不可考。此询方人之言也。如此异迹甚众。自不暇信。其梵宇琳宫。书房丹室。最盛于金元。兴替无常。弗可纪录。至于幽泉秘洞。亦不胜数。山之去地至巅。上下四十余里。纵横倍之。好奇之士。虽穷年游之而不能遍。繄予游天下名山多矣。未有若是奇而异者。内虚外通。钟灵毓秀。实圣贤发迹之所。藏蛟龙。生云雨。利民人。奠社稷。邹峄之功大矣。丰其禄。崇其秩。不亦宜乎。予与蘧庐生。每游必问。于是因识其处。归来常隐起于胷中。今年二月上祀日记成。蘧庐生伐石。命工刻于峄阳书院。 

　　○约李伯承少卿游峄由书 

　　鄙人因读管子书。所记天下名山。五千二百七十。邾峄列其一焉。高虽不及龟蒙。至于灵彻峗磈。其势难以名状。况乃神草灵药。又多产于此。邹鲁胜槩。在此一山。此去大邑。车驰人走。不至三日而达矣。昔闻明侯常欲寻真五岳。采秀名山。为引年佚老之计。不然则巳。欲复其志。舍此甚迩。何远图哉。即今献岁载阳。蛰苏鱼陟。赍粮挈榼。仆夫整贺。飘轻裾。带长剑。涉汶阳而渡洙泗。即邹鲁之乡矣。鄙人扫石山中以待。大与明侯为十日之饮。此天下一快事也。若乃垂华藻于凫崖。遗芳躅于峄岩。后世慕其人而称述焉。载之于野史。列之于篇章。昔人李白之楼。杜甫之台。于明侯又为三矣。鄙人骥尾之附。名亦不朽乎。山中之灵。得人而愈胜矣。明侯当以此为念。 

　　○附李北由答宋鹅池约游峄山书 

　　仆自结谈艺。四十余年。所遘海内布衣。能诗者不少。大抵挟寸长以干人。不则眦睨傲岸。若无所容。此常态也。惟足下则不然。方其至自荆州。纔奉咳唾。即如石投水。不觉入之深也。故留之阅岁。覩其自奉澹然。自视欿然。自负回然。澹则寡嗜欲。欿则虚受。回则不适俗韵。百凡山人常态悉无之。夫亦难得哉。一日辞我曰。我以布衣与缙绅颉颃。非诗之故乎。诗非学不足以廓之。非文不足以达之。与其役役尘埃以竞章句。孰若养晦深岩。彻坟典之为益乎。余嘉其志。不虞足下竟有峄阳之行。后杨生至。具道足下隐居高蹈。及见招游山书。不俟卒业。辄叹曰。有志哉山人也。书记翩翩。进乎艺矣。初仆与足下所谈者诗耳。既文矣。姑与之论文可乎。六经之下。庄骚太史所录。足下之常业也。非古人之糟粕乎。撮其篇。采其句。步其矩矱。学邯郸者也。操刃而得其肯綮。视为止。行为迟。学庖下者也。君奚取焉。取之得。虽在里巷。愈资见闻。取之不得。虽遯世没齿。弥增丰蔀耳。往见人之学史汉者。窃其隐语。欺人以所不知。是又不善学鲁男子矣。若夫游山之约。深惬予衷。初以五岳未遍。捃摭方舆诸志。作五岳图考。少纾卧游之想。兹奉来教云云。所谓望屠门而大嚼。浸浸乎垂颐涎出也。今走门人徐子升。往讯芳躅。逝将抚峄阳之孤桐。吊邾子之故国。读秦碑于迭嶂。俯龟蒙而盘桓。声弦歌以续邹鲁之风。陟绝巘以占海岳之气。兴尽一揖而返。使孙登鸾啸之音。复振空谷。仆得为迷途之嗣宗足矣。 

　　○新河县守令题名记（代作） 

　　士芳不佞。承乏治新河三年。因阅志书内守令。在国朝凡三十二员名。除隋元六人。恐岁久湮没。臧否无闻。考之方册。循诸耆旧。题其名而记之。勒之于石。树于厅之左。常接于目。省于心。警诸后为令者。芳也敢不自勉乎。记曰。若某也宽。若某也察。若某也仁。若某也信。若某也刚。若某也懦。若某也谀。若某也廉。若某也诡。若某也贿。此十者方册所载。耆旧所言也。士芳曰。宽则其政也缓。其民也弛。察则其政也贼。其民也觖。仁则其政也均。其民也和信则其政也孚。其民也笃。刚则其政也厉。其民也残。懦则其政也紊。其民也迷。谀则其政也枉。其民也诞。廉则其政也威。其民也诫。诡则其政也驳。其民也愎。贿则其政也渎。其民也骄。譬若形之于影。声之于响。何所顷而离之哉。若乃宽而不缓。察而不苛。仁而不柔。信而不固。刚而不猛。廉而不矜。此六者政之经也。德之符也。若乃懦而紊。谀而枉。诡而驳。贿而渎。此四者德之贼也。政之蠹也。芳也北鄙人。兢兢然为此惧。后为令者。视之以为何如哉。 

　　○重筑宁晋县大陆泽堤祭后土文（代作） 

　　万历五年丁丑。三月甲辰。知宁晋县事胡某。备以牺牲祷于大陆泽后土之神曰。今也农隙之候。有事于堤防。某端诸龟筴。谋诸髦士。询诸耆艾。必也神民洽和。乃后集事。因喻民以辞。夫堤防之设。其来尚矣。易曰。王公设险以守其国。为之城郭。以御寇盗。为之堤防。以蔽涨溢。为之津梁。以通商旅。为之关塞。以御暴客。此四者。自昔圣王明君之首务百执事所当经理者也。稽古神禹。画九州岛。平水土。凿砥柱。导江汉。疏九河。为彭蠡之障。垫溺原隰。百姓又康。齐桓公塞九河。为巨堤长防。以广田居。民富国霸。成数世之利。汉武帝伐淇园之竹。塞瓠子之口。以御河决。氓赖以安。迨我太祖高皇帝。开国之初。南修荆襄之要。东壅淮汴之冲。民到于今无患。此又万世之利。非齐桓汉武所可比拟也。由是观之。堤防之务。岂细政也哉。夫大陆一泽。居治之东偏。乃九河所汇之处。一枝自南逶迤而北。八枝从西蜿蜒而东。适或秋霖淫雨。平地水深数尺。浩渺澎湃。一泻千里。驶如马兔。迅如锥矢。水羊不及走。鸡豚不及收。朝为禾黍之畴。暮化为鱼鳖之乡。鹄鹜之宅矣。虽半米一菽无所获。寸草尺木无所采。百姓阖门无所奔也。奄耳室颓。忽耳垣毁。敝撤暴露。人畜俱困于水中央矣。汹汹嗷嗷。四顾无告。当此时人人过之。目睹心动。况予独无忧恤者乎。明目之四月。麦秋将届矣。农务将急矣。斯功不可以巳矣。因循旧防。苟预为计。断者续之。卑者增之。薄者复之。缺者补之。诗云。捄之陾陾。筑之登登。龟曰。厥上吉哉。士曰。厥功序哉。耆曰。厥役均哉。予曰可矣。神民洽矣。遂乃垦土行事。再敕尔众庶。勿荒忽怠。以于上之诛。故喻以辞。神其听之。 

　　○与澧州刘洞衡先生书 

　　鄙人游天下将遍矣。皇皇栖栖。无所止泊。虽然。蓬舟所逐。意不出大地之上。身外之计。又何足较云。自澧上别后。鄙人潜伏山中。空谷虚壑。正宜麋鹿之性。虽不能饮水茹芝。坐石看云。亦可以乐饥矣。去岁还乡里。拜坟墓。会宗族。问故旧。悦亲戚。纵酒无厌。靡知底极。就木之后。乃有定论。因与足下道之。无忆萧寺风雪之夜。与足下拨火地炉。设及风雅。真前无古人矣。当是时适有衡岳之游。足下以两言教之。至今刻骨不忘。世路无期。不知何以为报也。小徒邢子云。有都下参省之役。为书附往。敬候南宫之选。想足下闻道益深。所著之书。今不知几种。何由以见之。和唐诗选。必有挟策。傥不惜珠玉。颁赐数卷。传布下邑。北鄙之音。为之小变。自足下倡之也。 

　　○上邢子愿使君书 

　　仆新河鄙人也。自束发时。讲业于齐鲁之间。既而西走秦晋。南历吴越楚蜀。踰汉渡洛。绝河阅峄。循濮水而归。至于今三十余年矣。所过都邑。闻有贤豪长者。骚人墨卿。大雅君子。未尝不得见也。敝邑虽小。界在大国之间。鸡闻畛接。烟火相邻。民俗歌谣相同。经此地者。望郭门而笑。闻巷言而喜者。人之情也。岂矫然哉。仆抱未伎。进谒明侯。愿赐游观之暇。望见颜色而足矣。况闻咳唾之音哉。谚语曰。匪媒而嫁者。士女之丑行也。无因而至于前者。人莫不贱也。投珠按剑之诮。仆将不免矣。何喋喋为之哉。 

　　○上余杭周君书 

　　予甞客游五湖之南。三江之间。遍观风俗。知其好尚。男勤稼穑。女劳织纴。是其恒业也。四民之内。而少偷安冗食之人。虽桑枢壅牗之子。负贩之儿。皆有鱼鳖精糈之食。时或稻蟹不遗种。民就海滨而渔。亦无冻馁之患。自汉以来。称为东南财赋。甲于天下。两都相隔。三千余里。一水之便。万艘衔尾而至于城下。天子玉食。百官饩廪。戎马需饷。赖之如咽喉。而无枵腹之忧。天下之大本得矣。自大河而北。土厚水深。君子尚义而有节。小人朴鄙而无赖。力田者寡。而游食者众。四民之外。吾不知其几也。稍遇歉岁。鬻妻卖子。老弱斸草根而食。刳木白而炊。流亡海内。为臣妾者。不可胜纪。饿殍相枕集于道。为豺狼鸟鸢恹饫之富。若此时也。虽有稷契之政。曾史之仁。蔑能振之矣。此好尚不同。南北之辩者也。若我新河。居堂水之东。沙咸之地。凋敝之乡。为腹里中下之邑。枣粟麦荳黍稷。是其宜也。粪少而且力不勤。况兼水旱相仍。所产尚不足以偿田赋。而况给其妻孥乎。今年称稔。而有乏食之家。冬暖无雪。而有号寒之民。是何故哉。请思之而必得矣。管子所谓食廪实而后知礼节。衣食足而后知荣辱。民之无良也久矣。鼠窃狗偷之徒。所以接踵而出也。此孰咎哉。此孰咎哉。嗟夫。泣囚之心。驱网之意。吾何望也乎。君侯有御寇之功。期必为朝廷倚任。故告之以经济之迹。此布衣之私也。非敢陈之。君侯其裁之。 

　　○荅子愿书 

　　昨足下过敝邑。访寻侧陋。明扬幽隐。鄙人不足以当之。若乃数言相投。一夕千古。或有之矣。试甞论之。作者非难。而识者为难。识者非难。而合者尤为难也。物有似是而非。似非而是者。所以为难也。鱼目混珠。非海客不能识之。燕石似玉。非良工不能辩之。海客难遭。良工稀遇。鄙人所以老于天下而不复见也。今幸而见知于足下。岂不为难哉。因录杂文三十首。诗十四首。亦鱼目燕石之类也。足下其裁之。 

　　○正节侯列传序（代作） 

　　东川刘子曰。天地刚大之气。流行而无间。变化而不息。上运而为日月。下峙而为山岳。中萃而为忠臣烈士。动异而机同。理一而质殊。于戏。于正节侯见之矣。侯遇敌人之难。视死如饴。其义胆忠心。如太山屹立而不移也。况白刃岂能屈之。当蕲黄城陷之日。全躯保妻子之臣。不可胜数。以头抢地。甘为囚俘而不辞。虽苟免一时之害。曷不思异日俱为粪土矣。岂如取令名于后世哉。窃甞不见侯嗣于大江之上。获享血食数百禩。雄视乎千古。神摄乎百蛮。自宋而元。自元而迨我大明。盛伐无疆。与天地悠久。若非刚大之气。不息之机。何能以臻此也乎。回视偷生苟活之辈。譬若九泉之与昊天也。岂不万万哉。哲也冀北一土耳。曷敢议侯之烈。度侯之心。虽然。若气味相似。千载必相感也。伏读褒忠一录。未及终篇。五内为之崩裂。万发为之指冠。此身恨不生在当时。提一剑而临城下。亲驱三军之众。破十万之敌。食奸臣肉。饮贼人血。方乃为□快心。临文大息。不寤。潸然泪下也夫。 

　　○再上子愿书 

　　子愿足下。鄙人年三十。合室尽丧。弃乡里。别坟墓糊口四方。担囊履屩。行五万里。发敝齿腐。踪迹遍海内矣。惟江左徐夫子辩之。山东李少卿能谅之。嗟夫。天下作者虽多。无分难遇。自二子之后。方见足下一人。后不知其谁耶。牙弦旷律。千古绝响。矧此末艺哉。古诗曰。不惜歌者苦。但伤知音稀。斯言信乎。若足下为一代骚主。下礼泥途之子。鄙人生色矣。况猥辱题品、名。施后世者乎。以此论之。葢青云之士。乌可不附哉。 

　　○荅辽王书 

　　羇旅孤臣某。再拜稽首。谨对大王足下。辱赐臣书。前奉荅不悉。反复推寻。终日弗醳。其意葢指淮南喻大王。八公拟臣也。果如是乎。臣为大王羞之而不取也。刘安叛人也。信任谗邪。疏远忠良。荡□社稷。窜死于穷荒。为天下笑。臣以大王之贤。居明天子之世。岂可同日而语哉。八公小儒也。阿意取容。怀惠苟偷。不能直言正谏。陷君于不义。人皆鄙之。臣虽不佞。幸为盛世之民。亦耻为之列也。足下以为首称。无乃不可乎。臣有狂疾。数伸喙而不敢鸣。傥少宽斧钺。乃敢布于下执事。臣将登箕山。涉顷水。折许由。携巢父。前驱下随。后役务光。纫九畹之兰。掔三江之芷。采首阳之薇。茹商山之芝。归而振衣于阛风之巅。濯足于沧溟之波。晞发于虞渊之野。左挟飞僊。右抱明月。遥荡乎自得之场。恣睢乎无穷之门。转徙乎不死之乡。千年万祀。大王待我于缑氏之山。下视人世。虫臭鼠腥。不可久处也。然则以气为车。以神为马。以尻为辔。游乎六合之外。托乎其无始。反乎其无终。藏乎其无间。应乎其无方。不以语显。不以默隐。不以有为有。不以无为无。誉之而不可。毁之而不及。称之而无名。即之而无不见也。尧舜之德。汤武之功。周孔之业。在此而巳矣。臣之于大王又何如也。淮南八公。特鼠□□疏耳。何足适哉。臣之狂言。不以为戮。亦幸矣。敢望大王听而说之乎。虽然。请试绎之。泾渭自分。不待崇朝而见矣。臣又何呶呶于其间哉。某再拜稽首。谨对大王足下。 

　　●宋布衣诗集卷之二 

　　赵郡未登春鹅池着　中州王培益中阅刊 

　　感遇五首 
　　白马客 
　　白鼻騧 
　　紫骝马 
　　游桃源洞二首 
　　公子行 
　　古思边 
　　战城南 
　　雷家奴 
　　赠襄阳刘近化山人 
　　古意二首 
　　焦仲卿妻 
　　春游曲 
　　侠客 
　　白鹄篇送顾五 
　　拟古送顾季狂游襄阳二首 
　　将之吴越别秦中知巳 
　　孤鹤篇赠李山人 
　　秋夜鹅池侍宴应教 
　　久雨小晴遣闷 
　　春日野眺简徐荆州 
　　纪南乐应教 
　　十二月还江陵草堂 
　　村居秋夜即事二首 
　　新春堂成寄怀所知 
　　秋日江村寄怀顾五 
　　鹅池留客 
　　瑶瑟怨 
　　江楼对月怀郑汝推 
　　过夷齐祠寄别襄垣殿下 
　　长平道中早发言怀 
　　远别离 
　　留别榆关知巳 
　　寓忠教真人山房 
　　送嘉禾张山大征伯游大梁 
　　宋中送客归襄阳 
　　伊阙 
　　春日登钧州西台思登洲兄 
　　戊午杪秋示义儿鲸 
　　少年行 
　　远游 
　　秋日上党衜中怀故乡知旧 
　　再示鲸 
　　越溪女 
　　赠会稽刘世儒 
　　赠东岩主人 
　　巳未腊月寄李逸人 
　　再送张逸人 
　　贻上党程户侯 
　　赠卖药焦老善奕 
　　再赠顾逸人 
　　上元夜走笔戏简呈忠教主人 
　　沙津乐 
　　送周文美还海上 
　　送俞山人还汉阳 
　　赠吴门顾季狂 
　　书西园水亭 
　　早起 
　　荆南怀郑汝推 
　　送句吴豪士重游大梁 
　　白石歌送吴九升 
　　九日送张周二子 
　　雪夜期顾山人不至 
　　逸题 
　　钧州除夕 
　　赠李枣强 
　　秋夜独坐咏怀 
　　荆州杂诗六首 
　　山楼秋夜有怀 
　　晚归山寺二首 
　　感怀呈刘五 
　　长安僧舍 
　　南游别山东知巳 
　　远游 
　　春日寻李□师 
　　晋阳山中元日 
　　春日游太原黄岩寺 
　　秋日登李仲培山楼二首 
　　春日发上党游洛别刘五 
　　五云洞 
　　醉中偶兴 
　　拟宫中行乐词四首 
　　自君之出矣二首 
　　竹枝词三首 
　　赠栢谷山人 
　　野菊 
　　老僧 
　　春郊即事 
　　宫词 
　　侠客 
　　嬿婉谁家女 
　　南游留别刘元和 
　　别刘五高秀才游洛阳 
　　荡子妇 
　　闻警 
　　江亭对雨有所怀 
　　饮王太史山庄 
　　书王侍御山房 
　　韩山 
　　远游二首 
　　芙蓉篇赠西安黄孝廉 
　　游王氏郭北山楼 
　　九日寄怀刘经府 
　　早春登钧州西台简党中丞 
　　秋日登黄鹤楼怀刘四皋 
　　赠五岳山人 
　　寄怀唐子瑞 
　　寓北固山谩兴 
　　春夜园亭小集 
　　江上寻张炼师 
　　山中夜月送客 
　　春日同四勿王孙游兖东兰若 
　　僊堂山 
　　烧药 
　　游长庆观 
　　宿郑氏园亭怀白石山人 
　　赠东隅逸人 
　　登文星台 
　　醉中书长安酒楼 
　　冬夜宿三清阁三首 
　　别友归山中 
　　赠方士 
　　出门行 
　　太晖观晚眺 
　　小筑 
　　荆州公馈酒 
　　八月十三夜郡楼宴集 
　　沙津送林孝廉还白下 
　　雨中烹鸡有作 
　　十五夜郡斋小集 
　　宿郡斋 
　　妓馆送人还金陵 
　　江阁晚望呈荆州公 
　　九日集楚雄楼怀书 
　　集郡楼感赋 
　　久雨 
　　秋日过罗道士山房 
　　九月七日龙山感赋简苏郡丞 
　　郡东厅晏坐 
　　山中怀龙山诸兄弟 
　　池中雁 
　　冬夜宿郡斋 
　　人日寄所知 
　　洞庭送徐使君投劾东归 
　　自沙津江行舟次岳阳送徐使君 
　　同句吴周秀才登岳阳楼雨中望君山作 
　　巴陵别徐使君归荆州邸舍 
　　石首阻风寄怀徐刺史 
　　石首江阻风雨舟中夜坐怀荆州公 
　　自公安县夜归鹅池庄风雨骤至有作 
　　九月三日方别驾携酒殽见过因怀徐使君 
　　再送俞山人游黄冈兼讯袁郡丞 
　　闻徐使君留滞汉阳寄赠 
　　春日寻杨山人因过贺将军园二首 
　　曹中丞以新诗见遗雪中书此简答 
　　江村寒食 
　　寒食西郊望八岭山作 
　　春日陪暂中丞饮城北庄晚至东湖艹神堂埜望感赋 
　　春日闲居 
　　秋晚江上书怀 
　　秋日登唫览楼 
　　秋日闻曹中丞东湖庄堂楼初筑以诗奉赠 
　　寄嘉定徐刺史 
　　八月十四夜忆徐刺史 
　　秋夜 
　　秋日鹅池庄与故人王惟材闲酌 
　　江陵遇同乡王惟材 
　　雨中呈王郎 
　　夏日携王惟材陪曹公饮城东湖亭 
　　侠客 
　　与王惟材夜坐话旧 
　　闭门 
　　秋日待家书不至感赋此诗 
　　八月十四夜游太晖观呈忠教真人 
　　同郡葢子材寄示文稿作此简答 
　　登岳阳楼 
　　芳树 
　　寄嘉定徐二刺史 
　　赠庐岳僧 
　　秋日鹅池昼卧 
　　八月十三夜 
　　江夏舟中值元日 
　　经彭泽县舟次小孤山阻雨 
　　芜湖沙洲阻浅 
　　春日寓徐公西园 
　　海上寒食 
　　苏台览古 
　　夜泊长桥 
　　春日饮唐山人竹园 
　　雪后 
　　赏雪侍燕应牧 
　　楚中送僧还嵋山隐居 
　　送洪都道士 
　　送王生西游 
　　春辞二首 
　　春阴 
　　戊辰夏六月江陵大水 
　　江陵草堂漫赋因忆杨少通 
　　连日风雨骤生薄寒分甘哺孙赋诗自娱园 
　　秋日小园雨后遣怀 
　　九日即事 
　　敝园夏日遣怀 
　　同杨少通宿荆南驿馆 
　　江陵为仙居儿赋（并短引） 
　　江上逢罗炼师因简霞西道者 
　　家兄曾学医于郑邦辅别十年郑逝矣兄至江陵因感同泣下作是时 
　　重九前一日同王杨二山人饮胡将军东郭艹堂 
　　江陵送僧还蜀 
　　少年行 
　　楚童 
　　辽府艹亭赠朱孔昭 
　　春还海上因赠嘉定王山人 
　　春日登荆州少津观音阁塔 
　　中秋夜月 
　　江陵送李梓老还苏州 
　　破闷 
　　承天寺再赠王秉之山人 
　　乐圃园芙蓉鸳鸯蘜并开再呈吕尹二山人 
　　苏州汪秀才见访江陵艹堂以诗贻之 
　　饮酒 
　　秋兴二首 
　　江陵送王秉之 
　　江陵送王惟材还赵郡 
　　踏青杨柳洲 
　　辽府赠杨山人 
　　赠薛郎 
　　夏日陪葛刺史胡少府吕尹汪三山人饮曹公东湖水亭 
　　中秋雨晴小园夕坐 
　　遣怀 
　　连日淹雨闭门伏枕新晴后适有诸贵过子茅茨沽酒以慰岑寂 
　　雨后移竹小园漫赋 
　　赠焦秀才 
　　沙津妓馆送杨少通渡江南征 
　　秋夜访承天寺二蜀僧论禅学 
　　抱孙之食市中 
　　丛竹洞 
　　对酒（乐府） 
　　秋日埜望（是年戊辰大水） 
　　雨中遣闷 
　　九日同仙居兄饮江陵艹堂因忆故园诸弟 
　　山中晓起 
　　山中寄龙山兄弟 
　　龙山见访山中诗以贻之 
　　登太和山天柱峯 
　　饮酒四首 
　　秋日寓唐子承秘书西园 
　　大堤曲 
　　襄阳怀古 
　　将游衡岳留别李九中 
　　赠荆门州卢晋山刺史 
　　赠杨生惟德 
　　宿紫霄宫月下望蜡烛诸涧 
　　感兴四首 
　　程仁卿从军自蜀还荆州诗以贻之 
　　襄阳送刘近化山人北游 
　　三月八日贱辰印别驾李方伯觞予命梨园弟子为寿诗以谢 
　　书李右承郭北山房 
　　访华容孙兆孺山人 
　　宿玄石山月下望洞庭湖 
　　送兆孺赴岳州府谒李刺史 
　　北归留别兆孺 
　　公安别孙习孺秀才还荆州 
　　秋日同印别驾游桃川宫寻秦人洞 
　　江边旅舍 
　　同襄阳阮举人游楚山田家遇雨 
　　江陵草堂典赁思寻投老之地 
　　赠浙东王山人 
　　寓天门山中思归江陵草堂 
　　秋日同京山郝秀才饮唐子承西园 
　　登仲宣楼值雨 
　　书南嵓宫后岩 
　　下山小憩南嵓宫作 
　　寻玉虚宫周炼师 
　　鲁中挽何鸣岐 
　　泗上赠吕侠士 
　　春寒睡起口号 
　　久雨小晴即事 
　　寄孙兆孺 
　　高阳池刘杨二山人招饮 
　　赠杨斗笠 
　　秋日晚出荆州南门壕上作 
　　八月十三日东永嘉王秉之山人 
　　泊吴淞海岸覌邵将军水军以所获倭奴行酒 

　　○感遇五首 

　　燧后教火食、沿代利欲生。佃鱼争朵頣、弧矢遂为兵、鸿运乃如此、海波讵能平、伊畲抱宿性、聊以澹自营、眇躯混羣有、乘花归无名、 
　　周道昔沦丧、鳯德遽云衰、所赖二三子、微言谅靡隳、　圣代握元化、人文粲葳蕤、苍麟在郊薮、朱为翔崇榱、我后贵清真、垂衣询无为、广成久己去、至道当咨谁。 
　　凉风从北来。骚屑□南林。流云掩徂晖。廖廓结重阴。感时长息。矫□发孤吟。河氷知路寒。思远知忧深。亹亹行采芝。悠悠念所钦。 
　　神龙谢鞭策。猛虎辞羁鞅。智哉韩公子。功成不受赏。灭迹游人间。抱神而孤往。千载独不见。令人生遐想。 
　　翩翩瑶台容。穆穆孤鳯姿。口诵紫霞篇。手弄白蟾蜍。赠我昆仑图。兼之青都书。去去不可留。灭影凌紫虚。 

　　○白马客 

　　白马铁连钱。婀娜珊瑚鞭。垂冠明月珠。横剑照秋莲。笑买燕姬酒。醉歌易水篇。咄哉杨子云。白头守太玄。 

　　○白鼻騧 

　　■〈马上衣下〉騕白鼻騧。婀娜玉鞭斜。锦鞯明春陌。银鞍拂柳花。经过剧孟饮。留醉阿奴家。日暮旋鸣辔。长安有狭邪。 

　　○紫骝马 

　　骝马黄金羁。行行赭电驰。三春白日晚。六郡良家儿。厉剑龙庭北。解鞍铁岭陲。归来朝玉殿。犹把汉旌旗。 

　　○游桃源洞二首 

　　一曲渔歌何处听。夕阳欲尽万峯青。云间采药扶鸠杖。松下调丹注鹤经。 
　　渔郎何处问迷津。流水桃花小洞春。当日避秦人不见。青山曾见避秦人。 

　　○公子行 

　　茱萸锦带绣芙蓉。千金匕首双蛟龙。旋唤燕姬招酒伴。城南蹀躞五花骢。 

　　○古思边 

　　井上梧桐春作花。园中苜蓿初藏鸦。少妇流黄挑棉字。将军提剑战龙沙。 

　　○战城南 

　　都护轻车出上谷。健儿饮马长城窟。将军昨日战城南。风雨萧萧鬼夜哭。 

　　○雷家奴 

　　不识何人美丈夫。赤须碧眼霍家奴。公府长揖三千石。归来调笑酒家胡。 

　　○赠襄阳刘近化山人 

　　刘生还着旧纶由。汉上相逢又几春。高堂尚有双亲在。且莫谈兵西入秦。 

　　○古意二首 

　　妾意如幽兰。日远自馨香。郎心如明月。夜夜灭清光。 
　　妾心如朱丝。久在箱箧底。愿为锦瑟弦。无人解调理。 

　　○焦仲卿妻 

　　城南寒食女还家。燕麦青青草作花。使君莫漫来相问。自是长安有狭斜。 

　　○春游曲 

　　江南春草芳。江北柳条长。玉面城中女。金鞍塞上装。长兄游狭子。夫壻孝廉郎。夹毂休相问。持乎慎所防。 

　　○侠客 

　　南山北山射封狐。白马如飞呼韩卢。日暮解鞍招酒伴。腰间脱下金□姑。 

　　○白鹄篇送顾五 

　　翩翩双白鹄。乃从何方来。千里一返顾。万里一徘徊。不见王子乔。飞鸣有余哀。栖托潇湘渚。毛羽何摧頺。饥乏琅玗食。凡鸟长相猜。愿得同心侣。联翮舞瑶台。徙倚琼树间。回首谢尘埃。 

　　○拟古送顾季狂游襄阳二首 

　　青春驾言迈。江蓠冐青英。吴会有狂且。远托高阳生。丈夫抱奇志。岂同儿女行。近情恐不任。远怀为物婴。南国无伯桃。东海少田横。结交古道丧。感激何时平。 
　　白日照郊墟。晨风凄中怀。为子具尊酒。中怀良不开。翩翩孤飞鸿。长鸣向我哀。执手汉水上。念子何时归。生尚崇令德。死即欣泉台。 

　　○将之吴越别秦中知巳 

　　寒亭袅袅紫兰枝。曲池两两鸳鸯羽。鸳鸯飞去兰池空。青山一别隔千里。秦娥抱瑟歌阳春。□□□酒照离人。酒清弦□苦。肠断不堪闻。我有相思曲。歌竟恐忧君。明朝又向东吴去。含情结思满秦云。 

　　○孤鹤篇赠李山人 

　　瑶台有孤鹤。远下玉山岑。厌兹恶木枝。结巢珠□林。饥食青琅玕。刷羽扬孤音。仙人王子乔。邂逅论素心。携手白云间。相知一何深。解携在斯须。相忆秖鸣琴。 

　　○秋夜鹅池侍宴应教 

　　车马荒村夜。流萤水面多。野云停几席。江月引笙歌。樽湛淮南酒。池添道士鹅。白头惭爱简。休问赋如何。 

　　○久雨小晴遣闷 

　　向壁梳头白。开门落叶黄。巫山朝雨歇。楚岫莫云长。竹屿诗成后。茅檐酒熟香。杖藜看菊圃。随挈小壶觞。 

　　○春日野眺简徐荆州 

　　春问沙棠楫。寒生杜若洲。山云巴子国。江雨仲宣楼。岁月余华发。飘零随白鸥。谁怜能赋客。刘表在荆州。 

　　○纪南乐应教 

　　沙市多新馆。章华余旧台。细云熏岸柳。残雪照江梅。楚舞花钿丽。吴歈宝瑟催。清尊宜落日。作赋子云才。 

　　○十二月还江陵草堂 

　　昔别草堂在。重来白发新。晓窓檠自短。夜雨榻犹陈。猿鹤识吟客。琴尊宜故人。梅花还其笑。不厌野夫贫。 

　　○村居秋夜即事二首 

　　丰草随鸠杖。长林自鹖冠。竹风轻袅袅。花露白团团。秋晚雕胡饭。夜凉芋栗盘。儿温笑语。来去问加飧。 
　　树密多栖鸟。池深足跃鱼。江云轻葛冷。山月小堂虚。寒竹依阑砌。秋花映石渠。流萤何意思。故故遶琴书。 

　　○新春堂成寄怀所知 

　　老去还杯酒。春来自草堂。挥金曾有志。煮石□□左。岸水浮鸂■〈氵鶒〉。林花宿麝香。故人江汉少。念子意何长。 

　　○秋日江村寄怀顾五 

　　水白鱼虾市。天青鹳鹤林。露华浥细草。秋气静遥岑。子夜吴门调。幽兰楚客心。相思眇何许。日暮大江深。 

　　○鹅池留客 

　　园果风还落。草虫鸣不休。竹深高阁冷。花密小亭幽。白帻留云鹤。青藜狎水鸥。一尊同客醉。不用典吴钩。 

　　○瑶瑟怨 

　　秋风袅袅石兰长。楚姬拭泪红巾芳。苍梧帝子去不返。空留瑶瑟泛潇湘。 

　　○江楼对月怀郑汝推 

　　霜枫摇落早猨啼。愁对澄江送夕晖。明月楼寒人不见。相思千里楚云飞。 

　　○过夷齐祠寄别襄垣殿下 

　　春蕨生兮依依。春薇秀兮菲菲。怅远人兮□□□公子兮忘归。 
　　云杨兮南山。河流兮潺湲。怀王孙兮不见。采薜荔兮烹兰。 
　　云袅袅兮行春。望帝子兮忧殷殷。擥杜蘅兮河渚。结荷衣兮江濆。 

　　○长平道中早发言怀 

　　流目古战场。白日惊飙驰。蟏蛸挂虚牗。寒瓜蔓枯篱。玄蝉伤白露。青莎被修池。佳人理纨素。行子心伤悲。童仆严晨驾。驾言涉丹湄。羁旅寡良俦。丽泽当依谁。谁为黄雀吟。还歌猛虎词。利剑恒在腕。壮心安所期。流景不可驻。沉叹将何为。欲学腾化术。松子久吾欺。人生贵适志。知命复何疑。 

　　○远别离 

　　我出雪溪来。梅花落湘楚。湘娥忽而笑。留宿鸳鸯浦。鸳鸯浦寒月照沙。两情欢极生悲嗟。泠泠逝水送月落。夜长起坐歌兰花。 

　　○留别榆关知巳 

　　促驾远行迈。迢迢事东游。纫兰思楚泽。结荷忆吴洲。岖嵚遵怕麓。迤逦凌燕陬。所历无停迹。居然隘九州岛。投志在道义。脱剑为谁酬。念子宿昔交。欲去复淹留。 

　　○寓忠教真人山房 

　　窈窕白云谷。春芝秀几华。醉吟沧海月。笑弄渌江霞。丹灶开仙馆。瑶城辅帝家。何年骑白鹤。万里觅云槎。 

　　○送嘉禾张山大征伯游大梁 

　　芳草年年绿。浮云日日征。兵戈游子意。桑柘故园情。卖赋金何有。著书名未成。时无魏公子。谁复重侯嬴。 

　　○宋中送客归襄阳 

　　相送峓门道。重过古驿亭。南行春草绿。一望晚山青。乡梦梁台雨。羊裘汉客星。鹿门今可问。花月正冥冥。 

　　○伊阙 

　　岸坼临无地。崖县欲堕空。松门双鸟下。萝径野泉通。禹庙荒垣里。河流砥柱中。樵歌起林末。似觅饮牛翁。 

　　○春日登钧州西台思登洲兄 

　　晴沙初度鴈。春树早闻猿。野店人烟少。孤村霜露繁。年华余白发。棣蕚远青尊。故园河山北。幽怀难具论。 

　　○戊午杪秋示义儿鲸 

　　天地羁愁客。江山去住人。悲凉十载事。漂泊一纶巾。此日知吾老。他乡独尔亲。图南未可料。空负故侯。举鞭辞府长。挥手谢时流。愿斩敌人首。为君雪国雠。 

　　○少年行 

　　谁家年少羽林郎。宝马金鞭从武皇。新赐腰间白羽箭。弯弓直欲射天狼。 

　　○远游 

　　红颜辞旧国。华发尚羁人。轩冕非吾愿。风尘老此身。梁鸿五噫发。子建七哀频。玄阁年年闭。花林□旧春。 

　　○秋日上党衜中怀故乡知旧 

　　白发生青镜。黄花吐素秋。家书无鴈足。客路一羊裘。海鹫辞乡社。山猿傍酒楼。谁堪回首处。千里暮云稠。 

　　○再示鲸 

　　客梦苦难成。鸣鸡又及晨。燕鸿惊岁晚。越鸟对愁新。九月催寒叶。孤琴伴旅人。相看正牢落。非尔复谁亲。 

　　○越溪女 

　　越溪素足女。婉笑青眉扬。泛水采芙蓉。归来衣更香。 

　　○赠会稽刘世儒 

　　刘生多气岸。负剑远行游。落日三湘酒。烟花七贵楼。右军白羽扇。季子黑貂裘。我亦淮南客。因逢桂树留。 

　　○赠东岩主人 

　　东岩主人东岩栖。岩花开徧岩东西。有时自抱一斗酒。醉约山翁弄玉溪。 

　　○巳未腊月寄李逸人 

　　天涯流落客。岁暮欲何之。风雪主人少。山村童仆饥。巳敦宝剑诺。谁赋白驹诗。季子裘虽敝。终看佩印时。 

　　○再送张逸人 

　　烧药频留人。读书只闭关。半生为北客。万里一南冠。颍水春来别。吴山梦里看。明年又秋草。张翰几时还。 

　　○贻上党程户侯 

　　击筑醉燕市。跃马佩吴钩。白玉酬歌笑。黄金散故金。留滞防人面。凄其损客心。春来每起早。兰泽一长吟。 

　　○赠卖药焦老善奕 

　　鬓眉七十强。高卧水云乡。还卖修琴药。常余养鹤粮。橘中无俗着。肘后有僊方。我亦飡霞客。金华访牧羊。 

　　○再赠顾逸人 

　　吴门豪客美且都。十年负剑游嵩庐。黄金百镒俱散尽。方衫皁行长途。江陵帝子爱敬客。旋遗裘马驱狂奴。花前醉草三都赋。肘后常悬五岳图。转眼看天尔何有。回头大笑沧洲孤。而今恐有聊城急。还留一只金仆姑。 

　　○上元夜走笔戏简呈忠教主人 

　　蒲萄酿。马瑙锺。小姬裙学石榴红。任教刻漏咽铜龙。江陵帝子醉春风。醉春风乐复乐月。月下行来花下酌。一时枚马俱升堂。君平帘下何寂寞。 

　　○沙津乐 

　　二月沙津江水平。吴船楚榜棹歌行。高楼夹岸饶商估。小妓街头鬻唱声。 

　　○送周文美还海上 

　　与君非宿昔。同病即相怜。凄恻登楼赋。悲凉说剑篇。客怀江路永。乡梦海云边。迟暮身何有。还留贳酒钱。 

　　○送俞山人还汉阳 

　　落日下平原。秋林白露繁。独怜长路客。栖托向谁门。卖赋金何有。还家舌尚存。剑歌空自苦。江汉有芳荪。 

　　○赠吴门顾季狂 

　　水落荆门晚。风凉岁欲徂。且随梁苑客。好着羽陵书。天地终怀玉。江山未卜居。何时结萝薜。同钓汉川鱼。 

　　○书西园水亭 

　　夜合含香发。春蒲出水齐。年华随短鬓。客计逐幽栖。山鹘窥人落。江云拂户低。桃花迷处所。错认武陵溪。 

　　○早起 

　　临水惭鱼乐。瞻云忆所钦。匣中惟宝剑。世上羡黄金。留滞防人面。凄其损客心。春来毎起早。兰泽一长吟。 

　　○荆南怀郑汝推 

　　吾忆郑交甫。清狂世其痴。留金为结客。买剑赠相知。慷慨吴公子。悲歌高渐离。风尘淹此日。头白欲何为。 

　　○送句吴豪士重游大梁 

　　魏王台上草纷纷。落日中原低暮云。匹马浪游孤剑在。酬恩谁说信陵君。 
　　汴水东流接大河。曾经帝里问铜驼。春风三月旗亭酒。落日峓门一放歌。 
　　沙尘风起昼冥冥。二月黄河尚带氷。桑柘夕阳村店路。同谁走马吊韩陵。 

　　○白石歌送吴九升 

　　渚宫杨柳春依依。麦城宿雨朝雉飞。南山白石何累累。远道之人胡不归。我欲念之心苦悲。 

　　○九日送张周二子 

　　江汉逢诗侣。云霞送酒杯。鸟飞巴子国。水落起王台。宝剑知吴客。瑶琴识越才。昭丘谁更赋。袅袅暮猿哀。 

　　○雪夜期顾山人不至 

　　涷合渔樵路。扁舟夜不来。江头寒鴈灭。城上饥乌哀。寥落寻仙客。飘零作赋才。明朝风日好。花下且深杯。 

　　○逸题 

　　（逸文）山春。 

　　○钧州除夕 

　　栢酒消寒色。灯花坐夜分。醉题招隐赋。懒草送穷文。春梦周南客。乡心冀北云。缑山有仙子。吹篴静中闻。 

　　○赠李枣强 

　　泉石元同调。辞官几岁华。锄云开药圃。看月到僧家。诗敌双峰回。门从五柳遮。秋兰自可佩。何必问丹砂。 

　　○秋夜独坐咏怀 

　　露洒青梧湿。天寒鸿鴈鸣。星云摇海戌。砧杵动山城。久客三秋梦。怀人独夜情。故乡渺何许。华发岁残生。 

　　○荆州杂诗六首 

　　选胜楼居好。凭高发兴奇。江云春自袅。山月夜相宜。头白还词赋。身闲且岁时。沧洲吾道在。花鸟莫深期。 
　　寒渚依鳬鴈。春城自薜萝。登高初拟赋。望极欲悲歌。落日燕京□。浮云楚徼多。一尊□□□。何处吊湘娥。 
　　流落燕州日。疏狂楚国身。无金难作客。多病况逢春。白发犹公道。清尊不负人。相逢无狗监。投策莫于秦。 
　　惆怅荆州牧。新诗此见招。渚花无落日。岸水平潮。寒雨沽琴岳。春风试洞箫。盘云双白鹤。似欲待王乔。 
　　问药过城府。儿童晚未回。云深朱玉宅。雪暗楚王台。花发春犹浅。楼高赋转哀。家家湘酒绿。谁为一尊开。 
　　水呈沧海赋。山送白云篇。洪渺鹏腰客。虚无鹤背仙。清樽随世计。芳树自流年。闭阁吾将老。何人问草玄。 

　　○山楼秋夜有怀 

　　旅宿燕关暮。天寒霜叶稀。凉风生夜榻。客泪下秋衣。路远乡云断。山深边草肥。堪凄珠树鹤。何日故林飞。 

　　○晚归山寺二首 

　　月静花林僻。琴清竹院闲。幽兰芳短砌。独鹤下空山。鸟道排云人。松门映雪关。儿童夜归去。采得紫芝还。 
　　鹤懒眠白石。云深护紫芝。僧闲飜贝叶。月冷浸莲池。鹫岭秋寻徧。虎溪夜度迟。梅花伴成梦。霜色澹孤帷。 

　　○感怀呈刘五 

　　剑骑任飘零。天涯作客星。年华双白鬓。秋梦一浮萍。返老寻丹诀。怡情诵鹤经。故人刘季子。相对眼能青。 

　　○长安僧舍 

　　种竹青门外。分花杜曲边。关云一以卧。陇月几回圆。晓梦悲乡树。秋风满岳莲。囊空金错冷。时诵马蹄篇。 

　　○南游别山东知巳 

　　池浸芙蓉月。堂含松叶烟。搴衣坐白石。隔竹弄幽泉。客子玄洲梦。佳人窈窕篇。相思隔云海。秋满木兰船。 

　　○远游 

　　寥落悲歌客。含兰迟美人。湘云迷五岭。关月度三秦。驾鹤行吴市。停车赋洛神。倦游思卧海。垂老钓玄津。 

　　○春日寻李□师 

　　野田荣卉木。春木抱僊家。树暖游蜂狎。风轻舞燕斜。闲门通小径。高柳映明霞。日宴山中客。开关扫落花。 

　　○晋阳山中元日 

　　野老怜时序。壶桨慰客情。春盘邻女送。晓树陇禽鸣。寒坞惊花色。穷边听角声。他乡逢一笑。更觉旅魂惊。 

　　○春日游太原黄岩寺 

　　拂衣坐盘石。度木听疏钟。古殿依岩碧。山花拂砌红。晴峰辉旭日。春燕浴条风。欲共巢松客。安禅老化宫。 

　　○秋日登李仲培山楼二首 

　　地僻云侵榻。帘疏风满楼。霜寒篱菊晚。鴈度渚莲秋。满箧新诗草。横矶旧钓舟。清尊随处醉。万事付江鸥。 
　　零落十年客。迢遥百尺楼。霜寒龙塞晚。风急鴈门秋。独戌三家市。长河一夜舟。村活还可醉。相对有双鸥。 

　　○春日发上党游洛别刘五 

　　晨发上党路。行行漳水湄。计程梁路远。回首晋云迟。抱玉岂求识。含兰欲待谁。高楼倘引望。花月两相思。 

　　○五云洞 

　　洞里仙人去不归。洞口碧桃秋自肥。石坛露滴松花冷。夜深山鬼薜萝衣。 

　　○醉中偶兴 

　　春酒壶中烂似霞。青童学炼白朱砂。醉来起舞松庭月。三□临风玉树花。 

　　○拟宫中行乐词四首 

　　小红亭子白阑干。入道宫娥玉作冠。袖出青梅弹鸂■〈氵鶒〉。银瓶满注蔗浆寒。 
　　碧殿春深瑶草肥。美人对月舞罗衣。夜来不作青燕梦。化作彩云何处飞。 
　　玉辇春游夜未央。紫衣侍史谩焚香。黄金锁合鸳鸯殿。无限春风到海棠。 
　　琉璃砚水黄金瓶。十样鸾笺写道经。太乙紫坛朝帝罢。蕊珠深殿彩花馨。 

　　○自君之出矣二首 

　　自君之出矣。弃妾渔阳西。不及野田雀。双飞还双栖。 
　　自君之出矣。肠中车轮转。欲向梦中寻。路长春梦短。 

　　○竹枝词三首 

　　行行长千里。采采春田花。郎君相问讯。大树是侬家。 
　　小姑茜红衫。大姑郁金裙。把手促侬去。两两拜湘君。 
　　妾居杨子津。郎在清江浦。一自与郎别。十日五风雨。 

　　○赠栢谷山人 

　　窈窕栢谷原。中有食栢客。不笑亦不语。往来无行迹。 

　　○野菊 

　　野菊多幽姿。含香待谁发。落英我欲飡。芳心无遽歇。 

　　○老僧 

　　手中捻着白菩提。拄杖过头眉下垂。石上晒经茶未熟。花间童子进双梨。 

　　○春郊即事 

　　春风袅袅夕阳西。芳草菲菲杨柳堤。行尽溪山有茆屋。青林深处一鸠啼。 

　　○宫词 

　　自从十五画双眉。记得新裁白苎词。袖里青梅大如豆。石榴枝上打黄鹂。 

　　○侠客 

　　跃马青门道。酣歌击玉壶。腰间藏匕首。谈笑入秦部。 

　　○嬿婉谁家女 

　　嬿婉谁家女。搴荷戏芳渚。薄笑三春晖。扬眉千仞羽。怀中连城珠。皎皎为谁许。可人期不来。日暮徒延伫。 

　　○南游留别刘元和 

　　东风习习芳草柔。欲去不去情悠悠。赠剑何年刻玉字。对君一笑说沧洲。宜教白发悲春晚。乍可黄金买笑愁。此目别离那可道。相思长遶晋山头。 

　　○别刘五高秀才游洛阳 

　　春风袅袅桃花开。客馆飞飞燕子来。游子一朝辞此去。故人千里梦频回。上党小姬白苎舞。襄阳美酒黄金罍。与君共把拔□倒。风流不数洛阳才。 

　　○荡子妇 

　　妾家高楼艳阳春。花枝柳条两鲜新。花笑柳条空袅袅。不能绾系荡心人。花容随貌改。柳叶上眉颦。惟忧叶落花飞尽。敲碎氷壶歌彩云。 

　　○闻警 

　　暮雨催秋馆。长风冷菊枝。坐中蛩窣窣。灯下鬂丝丝。四海寻戈日。百年为客时。燕山新战后。乡信到应迟。 

　　○江亭对雨有所怀 

　　轻烟一带起苹洲。日暮澄江送客愁。细雨黄花何限泪。思君一夜楚云秋。 

　　○饮王太史山庄 

　　郢上文章伯。山中太史家。养年常种药。闲日但修花。竹涧明秋水。松林落晚霞。儿童怜醉客。瀹鼎夜烹茶。 

　　○书王侍御山房 

　　云白山青柱史居。茅堂满贮玉函书。鹿车暇日携闲客。半亩清塘自网鱼。 

　　○韩山 

　　采秀来韩山。韩山石崔巍。不见韩众鹿。满山秋云飞。 

　　○远游二首 

　　浩浩中天立。如何是丈夫。乘槎须远去。不买水精奴。 
　　廓落孤云合。英雄一剑知。欲寻龙伯国。濯理旧竿丝。 

　　○芙蓉篇赠西安黄孝廉 

　　晔晔芙蓉花。盈盈濯绿水。素影漾清漪。佳人乃相似。肯学中园柳。漫逐春风起。愿为并蒂花。托根碧池里。我本燕狂人。而来偶君子。匣中有宝书。礌礌心相许。日暮望高楼。含情不得语。笑弄黄金珰。愿言酬知巳。弩力扬高翮。名成访绿沚。 

　　○游王氏郭北山楼 

　　径草连村合。山楼带郭横。开尊招野客。倚树听流莺。露自花间滴。云从石上生。几回渔篴响。素月岭头明。 

　　○九日寄怀刘经府 

　　江海十年梦。关山万里情。悲歌怜宋玉。谈笑忆公荣。目逐秦云断。愁随越鸟生。北园松菊好。今夕共谁行。 

　　○早春登钧州西台简党中丞 

　　汝阳春色望中来。词客长吟重自哀。身世百年宜对酒。家山千里且登台。寒云细草鴈初至。斜日孤城花自开。白发中氶能好事。仲宣流落几时回。 

　　○秋日登黄鹤楼怀刘四皋 

　　黄鹤楼前江水流。故人何处木兰舟。双双燕子南飞去。瑟瑟芦花铁邃秋。 

　　○赠五岳山人 

　　上国有一土。披褐日来往。口诵南华篇。心存出霞想。提携赤松徒。五岳姿奇赏。调弄农皇琴。和彼流泉响。赤水觅玄珠。穷神寄象罔。 

　　○寄怀唐子瑞 

　　萧寺秋深冷石门。山人寥落卧松云。黄花芳砌临风看。玄鹤鸣皋傍晓闻。楚醴醉来空作客。商□□罢正思君。何时彩笔开缃帙。花下鸣琴共夕曛。 

　　○寓北固山谩兴 

　　自翦朱霞补白袍。倚天还诵碧云谣。山前流水万里去。石上长松百尺高。清磬时鸣玄圃玉。洞箫新斸拂天稍。采兰踏破春江月。笑弄银钩戏紫鳌。 

　　○春夜园亭小集 

　　春夜弄琴拂落花。满壶春酒煮春霞。醉倚琼奴□其夜。笑指花稍月未斜。 

　　○江上寻张炼师 

　　隔松闻桂杵。玉粒捣玄霜。水月明笙鹤。江云冷石堂。 

　　○山中夜月送客 

　　松里夜禽声关关。松上女萝垂石阑。天风吹衣月皎皎。紫芝歌罢僊翁还。 

　　○春日同四勿王孙游兖东兰若 

　　四勿主人王之孙。春寒唤客倒清尊。梅花照眼欢意发。酒未到日诗脾温。野鹜无心还可意。山鬼多伎何足论。高歌一曲明月上。醉后不闻僧敲门。 

　　○僊堂山 

　　赤足僊人跨白鹿。道逢授我东华箓。山下绯桃三百颗。食了还向瑶台宿。 

　　○烧药 

　　笑歌山鸟外。飘思海云孤。袖出金鹅蕊。烧药许松奴。 

　　○游长庆观 

　　古殿依岩立。平桥策马登。抱琴寻郢客。得句寄山僧。杖外云霞度。坐中芳草艿。荆门秋水静。旅鴈下江陵。 

　　○宿郑氏园亭怀白石山人 

　　云泉满谷碧桃肥。白石山人去未归。春至不知芳草绿。月明松下鹤双飞。 

　　○赠东隅逸人 

　　东隅老人能养拙。春来酿酒摘松叶。有时半醉临风前。独抱瑶琴啸海月。 

　　○登文星台 

　　春酒百壶春日开。东风扶我上文台。乾坤无处着双眼。秖对云山舒壮怀。 

　　○醉中书长安酒楼 

　　黄鹤还来舞醉乡。调歌不用紫云娘。一瓢连月挥春瓮。大醉长安几百场。 

　　○冬夜宿三清阁三首 

　　红云长遶玉皇家。炉里丹成结紫霞。琴冷月明孤鹤怨。氷壶昨夜浸梅花。 
　　道人不解尘机事。爱访吹笙骑鹤僊。歌□素芝云外落。一钩梅月晒氷弦。 
　　遥看玉雪洒长天。隔匣飞光宝剑寒。江月山云频有约。先生归去着黄冠。 

　　○别友归山中 

　　杖挑一束青囊书。走向山中觅云蕨。何处幽人深忆君。白猿霞外啸萝月。 

　　○赠方士 

　　无何老人悬玉壶。挥云笑月出苍梧。梧袖里丹砂三百颗。时化黄金入酒垆。 

　　○出门行 

　　山有云。水有澜。壮士出门弹危冠。抱剑羞歌易水寒。一朝笑解盘龙带。十年零落黄金镮。惟遗双宝珠。忧来不忍看。愿采金光草。令人驻朱颜。 

　　○太晖观晚眺 

　　霞月生西岭。秋云澹暮山。鸟啼僊阁近。花落羽人闲。白发非生事。黄金岂驻颜。孤怀犹未惬。长啸下松关。 

　　○小筑 

　　杖屦秋来徤。山林老去偏。野花疏短砌。水叶满平田。鸡犬多阳尽。人家橘柚连。江深寒小筑。栖泊自年年。 

　　○荆州公馈酒 

　　菱叶青青水荇齐。遶篱黄蝶菜苗肥。夕阳谁送山人醉。坐看儿童跨犊归。 
　　秋风袅袅熟黄梁。池上鹅肥酒更香。醉里不妨学楚语。竹枝歌好和渔郎。 

　　○八月十三夜郡楼宴集 

　　高楼落日秋冥冥。西风吹送燕鸿声。半江杳蔼月初上。万壑虚无云自生。拊槛欲窥白兔药。持杯空复紫芝情。谁家今夜横长笛。杨柳拆残怨未平。 

　　○沙津送林孝廉还白下 

　　为送王孙去。踟蹰芳草边。莺啼娃妓馆。花拂孝廉船。易醉金陵酒。长歌宝剑篇。相思重回首。郢树隔风烟。 

　　○雨中烹鸡有作 

　　避地岂真隐。谋生未有方。晨烟熟鸡黍。墟里澹柴桑。雨过豆花赤。风高杮叶黄。邻家不相识。何处觅壶觞。 

　　○十五夜郡斋小集 

　　校书罢芸阁。移尊趁晚衙。莓苔宜小簟。蜡烛隐轻纱。稚子能驯鸽。翻阶啄落花。微风坐醒酒。明月共分瓜。 

　　○宿郡斋 

　　烛尽怜红影。诗成掉白头。吴歌小榻夜。楚雨虚堂秋。残梦醒余沥。轻寒仗敝裘。鲋鱼甘涸辙。吾亦笑庄周。 

　　○妓馆送人还金陵 

　　楚水湘云桂树秋。黄金未尽大刀头。西风谩薄班姬扇。南浦愁看燕子楼。鸡塞梦回怜玉佩。龙关月泠忆貂裘。明年郢上还芳草。夹岸桃花好泛舟。 

　　○江阁晚望呈荆州公 

　　几处蒹葭连岸白。数村烟火隔江明。无家自合依刘表。有赋谁能荐长卿。巫峡去帆江树隐。衡阳归鴈暮云平。黄金巳尽还为客。湘汉长歌万古情。 

　　○九日集楚雄楼怀书 

　　沱水燕关忆壮游。短衣孤剑老荆州。天涯纵酒逢青眼。马上看枫掉白头。日暮饥乌还遶树。烟寒古堞自深秋。江空鸿鴈无消息。千里相思月满楼。 

　　○集郡楼感赋 

　　客计萧条白发生。江山去住一鸥轻。山云漠漠长含雨。江草萋萋空复情。楚老巳忘白雪调。巴童还解踏歌声。犹怜顦贑飡英者。落日登楼赋未成。 

　　○久雨 

　　秋作田家苦。黄梁夜自春。衡茅难久雨。桑柘易凄风。懒织从新妇。荒锄教小童。诗成还独笑。天地一衰翁。 

　　○秋日过罗道士山房 

　　自煮胡麻饭。看松闭石关。绿芝眉宇古。白鸟道身闲。剑秘屠龙术。囊探伏虎丹。不须择地隐。随处是青山。 

　　○九月七日龙山感赋简苏郡丞 

　　残日凋山叶。凉云脆渚芹。空怜黄菊酒。不醉白头人。秋水还堪赋。高台易怆神。去来随老马。疏散任吾真。 

　　○郡东厅晏坐 

　　昼刻分香短。风帘簇影移。天清闻堕羽。院静见游丝。往事闲堪忆。长贫老不疑。黄金未可就。瀛海竟难期。 

　　○山中怀龙山诸兄弟 

　　鲁多君子儒。赵有慷慨士。结缨蹈仁义。提剑死知巳。雕龙岂足珍。刻鹄终见鄙。缅怀子怅而。静言吾老矣。栖惬素心。谷汲劳孺子。僶俛慕前修。耳顺方知耻。 

　　○池中雁 

　　林卧寡俦侣。振褐临清池。露彩集蕙草。霜华变青滋。翩彼随阳鸟。唼藻戏涟漪。返顾患人指。回翔稻粮羁。冥冥呈长羽。绘缴何由施。伊子敦孤性。带索终栖迟。藜藿岂满腹。百年厌饥劬。物婴因住念。达生焉怅而。 

　　○冬夜宿郡斋 

　　空斋少物役。独夜有余清。栢子阶前落。梅花笛里生。岂须山栎寿。徒结畹兰情。明日鹅池上。看云还濯缨。 

　　○人日寄所知 

　　落莫江村里。偏怜物候新。百年长作客。此日愧为人。薄俗存身计。残生随世因。楚兰渐堪把。采采寄情亲。 

　　○洞庭送徐使君投劾东归 

　　秋来为客易沾中。又向潇湘送逐臣。烟草断云横楚塞。夕阳落雁度江津。天涯白发无知巳。湖上青山有故人。回首吴关空怅望。何年沧海共垂纶。 

　　○自沙津江行舟次岳阳送徐使君 

　　漠漠晴沙江木流。搴衣同上木兰舟。白苹风起洞庭暮。碧树云横楚塞秋。羁客怀乡何恨泪。孤臣去国不堪愁。夕阳帆影临空尽。谁念天涯独倚楼。 

　　○同句吴周秀才登岳阳楼雨中望君山作 

　　久客知吴语。高楼自楚歌。青山浮木面。白鸟没烟萝。仙去苍梧远。云生天岳多。乡关眇何许。日暮洞庭波。 

　　○巴陵别徐使君归荆州邸舍 

　　日暮寻江陵。凉风满白苹。归来应寂寞。临别更情亲。孤剑三秋梦。扁舟万里身。著书沧海上。还着旧纶巾。 

　　○石首阻风寄怀徐刺史 

　　别后相思梦屡真。秋来谁寄短书频。孤舟风雨偏愁客。万里江湘对逐臣。庄舄苦吟终适越。仲宣欲赋未归秦。十年零落黄金尽。一夜长歌独怆神。 

　　○石首江阻风雨舟中夜坐怀荆州公 

　　八月悲风生。翛翛鸿雁鸣。白头多病日。黄叶此山城。细雨孤帆落。长江独夜情。遥传一掬泪。洒向楚臣缨。 

　　○自公安县夜归鹅池庄风雨骤至有作 

　　候雁迷寒渚。昏鸦集驿亭。故人江上别。风雨返柴荆。楚些秋能赋。巴歈夜懒听。蓬窓小儿女。相待一灯青。 

　　○九月三日方别驾携酒殽见过因怀徐使君 

　　客泪秋能下。人情老自知。塞寒鸿雁早。江暖鞠华迟。对酒怜吴语。闻歌忆楚辞。明年谁更健。重□紫萸枝。 

　　○再送俞山人游黄冈兼讯袁郡丞 

　　昔别在何处。今看白发新。无钱愁滞客。多术耻谋身。锦瑟悲燕士。幽兰忆楚臣。相思有书扎。时寄草堂人。 

　　○闻徐使君留滞汉阳寄赠 

　　道直谪官蚤。扁舟何去迟。秋深纵酒后。家远寄书时。凄断秦云色。悲凉越鸟枝。汉阳江树瞻。摇落对相思。 

　　○春日寻杨山人因过贺将军园二首 

　　空谷春将赋。幽人独可寻。风香红药近。鸟语绿萝深。一笑缘巴调。三年学楚唫。童扶还杖策。随意步华林。 
　　茅屋斜临水。石阑曲拂衣。松深鹤子冷。花近药苗肥。老去诗犹健。春来酒不违。欲寻江路去。竹下有柴扉。 

　　○曹中丞以新诗见遗雪中书此简答 

　　冻雀飞还去。空房秪欲眠。高云断楚塞。大雪满江天。竹叶春仍绿。梅花寒可怜。归来曹执灋。峕寄短长篇。 

　　○江村寒食 

　　白鸟忘机久。青山吾道存。兴来从杖屦。老去爱鸡豚。杨柳桥边市。桃华江上村。童儿沽酒至。风雨闭柴门。 

　　○寒食西郊望八岭山作 

　　寒食孤村飰。春山远寺钟。登临风候异。祭埽岁峕同。芳树诸王墓。浮云旧楚宫。天涯对衰鬓。寂寞意无穷。 

　　○春日陪暂中丞饮城北庄晚至东湖艹神堂埜望感赋 

　　芳艹春初折。游丝晚正繁。渔樵杨桠岸。鸡犬埜棠村。怅望荆门路。凄述楚客魂。酬思留宝剑。还爱赵平原。 

　　○春日闲居 

　　青山歌伐木。白首赋闲居。鸿雁春能至。梅花寒更疏。茧丝从妇织。菜甲教儿锄。日莫北窓下。尊中幸不虚。 

　　○秋晚江上书怀 

　　一望家园一惘然。湘云易水共长天。山中薜荔日萧索。江上芙蓉秋可怜。楚些独唫长下泪。燕鸿又过记残年。黄金台上无名字。醉后还謌宝剑篇。 

　　○秋日登唫览楼 

　　远客不宜秋。况登江上楼。心随阳雁灭。身为楚云留。汉广饶菰米。湘清聚白鸥。寒砧何处发。落日动乡愁。 

　　○秋日闻曹中丞东湖庄堂楼初筑以诗奉赠 

　　云霞江色晚。楚客意何如。金散身无累。才高世其疏。开门闻鸟雀。落日见樵渔。玄阁还应闭。白头长著书。 

　　○寄嘉定徐刺史 

　　柴荆乌鹊定。风叶正萧萧。落日清江上。怀人沧海遥。年华随杖屦。生事寄渔樵。楚客销魂处。秋来谁为招。 

　　○八月十四夜忆徐刺史 

　　桂华初发小堂东。绿芷红兰别一藂。翡翠屏前秋寂寞。芙蓉塘外月朦胧。宝书玉笈为谁隐。云锦霞笺还自封。鸿雁不来秋又晚。故人闻巳到江东。 

　　○秋夜 

　　天秋鸿雁来。夜寒桂华落。空馆复相思。清飙振藂薄。 

　　○秋日鹅池庄与故人王惟材闲酌 

　　秋水浮田叶。凉风吹稻花。白衣燕客醉。红树楚人家。翡翠鸣鱼笋。鸳鸯立钓车。鹅池堪避地。与尔种胡麻。 

　　○江陵遇同乡王惟材 

　　未路谁相问。无家我独亲。他乡今接袂。童稚昔为邻。江海飘零客。风尘沦落人。十季俱白首。笑此梦游身。 

　　○雨中呈王郎 

　　黄金台下见君颜。今日萧条入楚关。一顾那知添白发。十季何事老青山。乡愁多在烟云外。客思偏生风雨间。我巳无家问消息。开畦种药不须还。 

　　○夏日携王惟材陪曹公饮城东湖亭 

　　漠漠林塘五月寒。王人长日竹皮冠。酒炉茶灶从儿理。菜圃爪田引客看。老去坐忘青锁梦。归来囊贮紫金丹。鹅池道者频相访。笑索村醪苜宿盘。 

　　○侠客 

　　赌掷赛刘琨。家奴过孟贲。千金不肯顾。一剑为酬恩。赵瑟停凰柱。燕姬促象尊。平生款叚马。羞入孟尝门。 

　　○与王惟材夜坐话旧 

　　醉謌燕市笑颜红。十载离家似梦中。闻说存亡重凄恻。对君何必叹飘蓬。 

　　○闭门 

　　庭梅横似画。篱蘜缀如钱。闭户琴书客。翻悲艹木年。黄金无药物。白发满颅颠。花径从儿埽。谁来问尚玄。 

　　○秋日待家书不至感赋此诗 

　　泽国寒风木叶稀。悲謌昨夜赋无衣。自添白发年华异。用尽黄金生事微。易水似怜湘月远。燕鸿还共楚云飞。鱼书锦字无消息。秋艹闲门又夕晖。 

　　○八月十四夜游太晖观呈忠教真人 

　　碧天高处是三清。金作楼台作城。白鹿僊人秋弄笛。青牛道士夜吹笙。惊残鹤梦江云冷。幻出松阴海月明。欲写阴符寄幽事。山中老子有书迎。 

　　○同郡葢子材寄示文稿作此简答 

　　万金散尽一身轻。白首为儒掉臂行。郢里谁传春雪调。楚山应系薜萝情。自知未上于秦策。肯信归来感妇迎。却笑文章憎命达。十年犹在鲁诸生。 

　　○登岳阳楼 

　　吴楚江山阔。巴陵水国遥。江流分九派。山势控三苗。卉服通州里。蛮方翊□圣朝。每希常道泰。饮啄老渔樵。 

　　○芳树 

　　金井梧桐树。碧枝华叶芳。月明移翠影。风细吐清香。共惜三春色。谁怜九月霜。闺中有少妇。岁岁忆辽阳。 

　　○寄嘉定徐二刺史 

　　豪华犹六代。胜事在吴门。绿树湖边寺。红云海上村。桑麻常夜缉。橘柚向秋繁。拂袖还乡日。应怜松蘜存。 

　　○赠庐岳僧 

　　何日别东林。浮杯梦泽深。云山随去住。水月即禅心。钵润龙将见。衣残珠未沉。行踪遍五岳。留偈待知音。 

　　○秋日鹅池昼卧 

　　卑栖佚老日。高枕物华年。橘柚垂茅屋。菰蒲间渚田。意中人不见。事外客孤眠。习静眇身世。长唫秋水篇。 

　　○八月十三夜 

　　江月满江城。客愁何处生。残蛩依砌响。新雁与云平。露重楸梧白。天寒松桂清。弟兄在万里。此夕各含情。 

　　○江夏舟中值元日 

　　乘舲下吴会。寒日水增波。江路鱼虾美。山城橘柚多。维舟燕客醉。倚棹楚童謌。明发汉阳去。相思柰若何。 

　　○经彭泽县舟次小孤山阻雨 

　　山塞分吴楚。山城辩土风。人烟泽国异。春色故乡同。晓饭孤山下。孤帆细雨中。樯乌飞自去。诗罢意无穷。 

　　○芜湖沙洲阻浅 

　　艹树山头驿。云霞江日村。苇人惊虎迹。舟子记潮痕。欲买吴姬酒。能招楚客魂。长波浩无际。目极更何言。 

　　○春日寓徐公西园 

　　笋出过阑见。棷香度水闻。树深连海色。洞午散江云。石上抛书卷。花间数鹤羣。春愁如碧艹。随处乱纷纷。 

　　○海上寒食 

　　风雨临寒食。偏惊流浪情。梅花乡信远。芳艹客愁生。青眼故人少。白头世事轻。还余一尊酒。东海吊田横。 

　　○苏台览古 

　　吴王昔目好吴钩。义士三千尽列侯。霸业巳随云北散。雄图空复水东流。荒台寂寂渔樵路。故垒萧萧艹树秋。惟有馆娃宫里曲。至今謌向采菱舟。 

　　○夜泊长桥 

　　落日长桥外。维舟竹屿孤。春潮不满岸。江鸟下平芜。负笈终归楚。寻山且在吴。自伤漂泊意。深夜醉嘑卢。 

　　○春日饮唐山人竹园 

　　蝴蝶满园春日晴。桃花梨花飞素馨。千竿万竿何菁菁。时时风雨闻秋声。淇园阔节不足数。渭川绿玉难为称。尔莫斸为化龙杖。虚劳万里升天行。尔莫截作学鳯笙。拘牵众乐相和鸣。餙金缀玉非本性。不如抱箨全尔精。高阳徒。箨冠生。引觞大嚼无俗情。其如晋代竹林彦。枕曲眠糟损性灵。却怪王猷多傲世。入门先问主人名。 

　　○雪后 

　　石径留氷雪。松门锁薜萝。地幽身自得。机息鸟常过。芳草春愁少。梅花客醉多。竹枝辞更好。还爱楚人謌。 

　　○赏雪侍燕应牧 

　　狐白暖蒙茸。当謌集上公。春藏金屋里。僊隐玉壶中。送酒青楼妓。焚香白玉童。锦屏寒不入。只许隔帘笼。 

　　○楚中送僧还嵋山隐居 

　　半偈曾闻法。虚空无住心。楚云飞锡去。巴水渡杯深。一室寄何处。千峰独可寻。有身缘未子。此别且长唫。 

　　○送洪都道士 

　　霞外寻真侣。山中问赤松。僊坛花雨静。石鼎绿苔封。坐炼金光艹。行持九节筑。闻师还旧隐。何日得相从。 

　　○送王生西游 

　　雪里荆门道。愁中汉水春。三湘曾滞客。万里欲归身。献赋还过楚。谈兵莫入秦。自伤流浪久。偏惜远游人。 

　　○春辞二首 

　　南浦谁家荐绿苹。埜棠又发楚山春。满城芳艹烟和雨。江燕飞来似识人。 
　　广陌青楼杨桠新。莺花时节可怜人。至今汉上多游女。笑折疏麻赠所亲。 

　　○春阴 

　　竹里松间石径斜。春云长遶埜人家。幽窻睡觉鸟声响。童子开关埽落花。 

　　○戊辰夏六月江陵大水 

　　水气迷津树。江声骇市居。川原那辨马。黎庶几为鱼。荆楚年频异。沅湘老计疏。近饶浮海兴。东下定何如。 

　　○江陵草堂漫赋因忆杨少通 

　　疏阔平生事。支离迟莫年。乡关朔雁外。客舍楚江边。酒伴曾谁访。诗狂还自怜。经过杨执戟。许寄买山钱。 

　　○连日风雨骤生薄寒分甘哺孙赋诗自娱园 

　　蔬时醪亦足养老江城风雨夕。茅屋短长唫。历历秋花发。翛翛落叶深。老凭孙暖眼。客用酒宽心。欲买罗舍宅。曾无作赋金。 

　　○秋日小园雨后遣怀 

　　性直难干谒。峕清媿贱贫。江山双艹屦。岁月一纶巾。秋色梧桐老。晴光橘柚新。寥寥宋玉宅。千古闭荆榛。 

　　○九日即事 

　　少年恃意气。长醉酒家楼。不倚金吾势。曾随剧孟游。卧山学剑术。历国揖诸侯。白首无人识。空悲易水秋。 

　　○敝园夏日遣怀 

　　压架葡萄熟。廵檐竹木清。摇飜葵扇小。欹侧箨冠轻。楚俗原非怨。燕謌空复情。云霞仙不就。书剑老何成。 

　　○同杨少通宿荆南驿馆 

　　孤亭明月冷。疏馆碧梧秋。雁宿新沙岸。萤飞古驿楼。短謌多楚调。永夜看吴钩。皎皎江关梦相悬万里愁。 

　　○江陵为仙居儿赋（并短引） 

　　吾兄负气沉郁形骸土木家无儋石之储动以自得为之主不为人所羁縻虽啜蔬饮水而弦謌晏如也 
　　性疏非傲物。懒慢竟何求。身老兼多病。他乡况值秋。衣冠随楚俗。饮啄且荆州。好似张平子。曾无儿女忧。 

　　○江上逢罗炼师因简霞西道者 

　　老去沧洲计。春来湘水深。白云松子梦。芳艹楚臣心。摇荡江边兴。萧条泽畔吟。明霞如可掬。不惜报知音。 

　　○家兄曾学医于郑邦辅别十年郑逝矣兄至江陵因感同泣下作是时 

　　兄弟悲迟暮。燕关忆壮游。壶中仙客去。肘后秘方留。谷日花仍发。山阳笛更愁。平生多感激。泪洒白云丘。 

　　○重九前一日同王杨二山人饮胡将军东郭艹堂 

　　桠下寻陶令。篱边问葛疆。南山足芋栗。东郭此茅堂。萸酒年年事。菊花岁岁芳。白头还醉舞。休笑埜人狂。 

　　○江陵送僧还蜀 

　　烟树寒云楚水西。残瓢破衲独行迟。心无一事即相见。千里何须叹别离。 

　　○少年行 

　　明月芙蓉发。秋风薜荔生。謌从山鬼啸。剑任奚奴擎。斸地留残药。休粮检落英。南枝有羁鸟。同结越乡情。 

　　○楚童 

　　白晳楚童清。双鬟挈酒瓶。灌花晨汲井。学字夜囊萤。竹院晴时扫。柴门客去扃。弱躯偏惜汝。饥渴屡曾经。 

　　○辽府艹亭赠朱孔昭 

　　平原门下似君稀。犹着前春旧布衣。况我不如君数倍。食鱼何敢望轻肥。 

　　○春还海上因赠嘉定王山人 

　　云度苍江冷。花飞碧海春。谁家无斗水。涸辙有穷鳞。自笑投珠客。犹怜泣玉人。肯邀笙鹤侣。共尔觅玄津。 

　　○春日登荆州少津观音阁塔 

　　墖院収花雨。楼台散佛香。山青巴国近。鸟白楚天长。树色分衡岳。江流入汉阳。古来争战地。谁是水云乡。 
　　却敌万金轻。凭堞哀王粲。临湘吊屈平。还家留舌在。少妇下机迎。 

　　○中秋夜月 

　　萧萧风露寒。耿耿客衣单。萤火流花砌。桐阴上井阑。楚云常独卧。巴月共谁看。身世何须计。生涯此箨冠。 

　　○江陵送李梓老还苏州 

　　十载江陵共白头。枫桥橘酒忆苏州。此生见面应稀少。客泪因君洒素秋。 

　　○破闷 

　　暖老凭湘酒。为园仗楚童。风残青荳架。露满菊花丛。流水十年事。浮云一病翁。达生还自古。陶令不羞穷。 

　　○承天寺再赠王秉之山人 

　　贫贱论交日。凄凄多苦颜。井寒晨炊少。室静共僧闲。囊里常留药。人前笑买山。飘零王逸少。海上几时还。 

　　○乐圃园芙蓉鸳鸯蘜并开再呈吕尹二山人 

　　（疑有错简）何如。 

　　○苏州汪秀才见访江陵艹堂以诗贻之 

　　漂泊江乡老此身。柴门长闭任家贫。云霄放鹤浑闲事。风雨看花又一春。抱玉几年终献楚。怀书垂老莫于秦。昨朝忆共接舆醉。竹下狂謌见性真。 

　　○饮酒 

　　城上秋风见薜萝。十年江客意如何。酒肠方大黄金尽。世事纔知白发多。月冷却怜孤鹤怨。天寒谁听饭牛謌。平生还爱于陵子。用拙为园老一蓑。 

　　○秋兴二首 

　　蕉叶临窻卷。幽花向砌分。楚童秋洗竹。江鹤夜鸣云。地僻应增懒。身潜不用文。近来饶酒券。秋思更纷纷。 
　　江上形容老。山中薜荔秋。鹤鸣竹院静。狙啸荜门幽。爱树収黄叶。怜生洗白头。室无莱子妇。谁共卧云丘。 

　　○江陵送王秉之 

　　不恃金貂贵。 【 山人乃武弁之家】 常县韦布情。当筵一诺重。 

　　○江陵送王惟材还赵郡 

　　湘皋烟艹洞庭云。此地逢君又送君。瑟悲凉那可问。楚謌凄断不堪闻。遥山对酒春将暮。临水扳花日未曛。顦顇形容独归去。江楼细雨叹离羣。 

　　○踏青杨柳洲 

　　骅骝蹀躞上芳洲。杨柳青青楚水流。日莫东风摇百艹。不知何处是昭丘。 

　　○辽府赠杨山人 

　　故乡因别久。逆旅有新知。吊古过燕市。哀謌问渐离。楚筵分醴后。蜀肆下帘时。欲就百钱卜。长贫老不疑。 

　　○赠薛郎 

　　画史风流数薛郎。竹间茅屋对潇湘。床头金尽还沽酒。爱学吴歈和楚狂。 

　　○夏日陪葛刺史胡少府吕尹汪三山人饮曹公东湖水亭 

　　竹里逢僊尉。花间隐使车。围棋临水槛。把酒看游鱼。黄鸟鸣深桠。青荷覆小渠。物情忻自遂。而我乐支枕茅檐下。秋风正到时。菊花开较晚。鸿雁故来迟。栖托终何事。行謌且杖藜。百年非有道。心迹岂无疑。 

　　○中秋雨晴小园夕坐 

　　老去虽躭酒。秋来不废诗。畦蔬新雨后。茅屋晚晴时。谑浪还齐语。蛮謌爱楚儿。明朝多酿黍。好待菊花期。 

　　○遣怀 

　　鹤发还齐瑟。鹑衣向楚人。年丰儿女瘦。家远弟兄亲。懒拙能堪事。逢迎岂性真。惟将诗送老。更爱酒长贫。 

　　○连日淹雨闭门伏枕新晴后适有诸贵过子茅茨沽酒以慰岑寂 

　　久雨秪宜睡。朝来还闭门。薄云笼屋角。旭日照篱根。倚杖行犹懒。堆书坐欲飜。不知秋艹碧。绵藐待王孙。 

　　○雨后移竹小园漫赋 

　　童仆饥时懒。家贫愿一金。暄寒惟裋褐。风雨屡长唫。江阔秋生蚤。城高雾隐深。从来爱幽意。移竹间花林。 

　　○赠焦秀才 

　　富贵宜年少。何为长苦辛。鲁生原好礼。郢客岂终贫。琢玉功须就。凌云气益伸。明年书再上。应有下机人。 

　　○沙津妓馆送杨少通渡江南征 

　　怜君能骑马。江汉未经过。宦薄蛮方远。家贫童仆多。朝云怜楚子。桃扇赠韩娥。万里相思字。秪应候薜萝。 

　　○秋夜访承天寺二蜀僧论禅学 

　　箨冠随所适。竹杖复行唫。夜月青莲宇。秋风珠树林。根尘迷至性。诗酒涴禅心。不学无生法。其如老病侵。 

　　○抱孙之食市中 

　　何室炊红粟。谁家具绿尊。频游双屦弊。生计一瓢存。任尔呼牛马。随子爱大豚。绝交书未上。为客老荆门。 

　　○丛竹洞 

　　连竹分清影。接篱卷洞圆。丛疏风淅淅。叶密露涓涓。捣药宜晨坐。抛书向午眠。谁知幽僻地。自有埜人天。 

　　○对酒（乐府） 

　　自古推名饮。而今不复疑。少年当适意。况我白头时。剑说非良计。酒謌多玅辞。丹砂不可食。毕竟尔何为。 

　　○秋日埜望 【 是年戊辰大水】 

　　听鸟中林往。看云故国心。地卑湘汉阔。天远洞庭深。老马空知道。穷猨岂择林。十年书剑客。寂寞到如今。 

　　○雨中遣闷 

　　泽国秋云重。江城暮雨寒。短衣为客惯。长铗向谁看。密竹藏幽径。深松着小冠。渚芹亦可荐。何惜老荆蛮。 

　　○九日同仙居兄饮江陵艹堂因忆故园诸弟 

　　客泪十年落。乡心九日县。登高巴水外。望远楚云边。各醉黄花酒。同悲鸿鴈天。浮骸能几日。而汝且相怜。 

　　○山中晓起 

　　习静来山中。长日卧松关。川光媚几席。山气清襟颜。翩翩双鸟没。袅袅孤云还。万物各有适。无营意自闲。 

　　○山中寄龙山兄弟 

　　山人多幽姿。栖息宜云壑。生平沮溺流。矢与求羊约。索居赖琴书。战胜甘藜藿。心迹两无疑。百年任苦乐。 

　　○龙山见访山中诗以贻之 

　　公子多道气。跻险赏林泉。高酣坐石上。眇若乘云烟。俛仰成千古。纵观周八埏。谅无松子术。敢冀王乔年。安顺委大化。恬愉复自然。 

　　○登太和山天柱峯 

　　策杖陟峯顶。羽人启金扃。冥心观元化。彷佛见岳灵。历历指九区。苍苍辩四溟。陵谷若波涛。微茫讵可形。羣动争飞奔。大运无留停。仰视浮云征。空虚安可升。眇焉此浮骸。何堪为列星。愿留不死乡。炼骨引熊经。 

　　○饮酒四首 

　　清流众累集。性悟苦不早。身后名有无。生前亦枯稿。不赖忘忧物。何以写怀抱。刍狗视浮骸。万事皆草草。寿命由化迁。金石亦难保。敛襟独闲谣。江月上松杪。 
　　福端君不为。盛名岂敢居。列子老郑圃。何异凡民愚。六用俱可废。一真良自如。百年此形容。泡影现斯须。有生胡不乐。安有再来躯。箕踞竹林中。酌酒焚枯鱼。 
　　睫常在目前。如何目不见。死常随我身。如何我不患。好高穷远深。至近反忽慢。谁知袵席间。而乃即天汉。万古亦非遥。一息长无算。老彭与殇子。寿夭相等看。静观蜉蝣羽。可同白石烂。 
　　怒则乖天和。喜亦伤大雅。喜怒同使臣。胷臆若传舍。来去本无端。不乘车与马。一气自起灭。万形非真假。十年会此理。欲辩言愈寡。中心久藏之。当告知音者。 

　　○秋日寓唐子承秘书西园 

　　杖策步西园。被褐坐东轩。孤觞面菊圃。惟闻野鸟喧。昨朝秋雨足。菜甲生何繁。园丁荷锄去。荒草没篱根。南山当面立。晨暮洗心言。 

　　○大堤曲 

　　白面襄阳儿。素腕大堤女。何必芍药赠。日动心相许。骝马青丝缰。楼高独延竚。女萝附松枝。嬿婉东风里。愿为双鸳鸯。泛泛碧池水。 

　　○襄阳怀古 

　　襄阳白面儿。惯唱铜踶歌。汉水东流去。英雄可柰何。羊公石尚在。岘山高嵯峩。不见孟夫子。谁传妙句多。习池清且浅。双鲤跃春波。山风吹幅巾。照影何婆娑。登临前后事。水鉴色象过。吾将寻鹿门。披云巢松萝。下掬石上泉。茹芝消沉痾。丹砂多悞人。素心望匪他。 

　　○将游衡岳留别李九中 

　　洞庭南望草萋萋。江青枫□楚客悲。何处思君心最切。鴈回峯下寄书时。 

　　○赠荆门州卢晋山刺史 

　　百战曾收海上功。归来十载半成翁。笑携南国如花妾。不觉衣冠有晋风。 

　　○赠杨生惟德 

　　我在潇湘君在吴。十年踪迹各江湖。蓑衣细雨王侯宅。曾忆荆州旧酒徒。 

　　○宿紫霄宫月下望蜡烛诸涧 

　　千尺峯头明月辉。松盘石磴紫烟飞。步虚声落不知处。采药山中道士归。 

　　○感兴四首 

　　肝臂列为人。自知亦巳幸。循性即坦途。求名自贻病。 
　　商贾重财雄。巢许矜志节。朴朴同一心。欲辩何由说。 
　　试取百金剑。补履不如锥。洪纤各适用。彼此胡相疑。 
　　方诸能召水。磁石不引金。因知天下事。所贵在同心。 

　　○程仁卿从军自蜀还荆州诗以贻之 

　　长揖辞开府。悲歌下剑门。心长发自短。金尽舌犹存。负笈新诗草。披衣旧酒痕。锦城贵公子。谁是赵平原。 

　　○襄阳送刘近化山人北游 

　　意气重刘生。悲歌万里行。宝刀横白刃。骝马络朱缨。江汉分南楚。云沙靖北平。经过易水上。为我吊荆卿。 

　　○三月八日贱辰印别驾李方伯觞予命梨园弟子为寿诗以谢 

　　昔别信陵门。常思国士恩。激商知楚客。流羽辩梨园。竹里敕中馔。花间促上尊。千金酬一饭。吾亦媿王孙。 

　　○书李右承郭北山房 

　　栖托难高卧。行藏且岁时。从来燕客放。不怪楚人疑。时有青霞想。惭无玄豹姿。名山堪蜕骨。不遣报家知。 

　　○访华容孙兆孺山人 

　　江上逢孙楚。山中问鹖冠。秋云玄阁冷。夜雨敝貂寒。壮发何时变。衰颜此日看。岁华摇落尽。何处有江兰。 

　　○宿玄石山月下望洞庭湖 

　　五粒松枝酒。三花道士居。山空月愈白。湖阔水同虚。腾化术难就。纵横计巳疏。欲知投老地。惟有学樵渔。 

　　○送兆孺赴岳州府谒李刺史 

　　木落章华晚。帆飞梦泽云。莫挥长别泪。不是久离羣。鹦鹉休先赋。兰膏恐自焚。诸苹幸可荐。为我吊湘君。 

　　○北归留别兆孺 

　　泽国寒仍早。江城木叶稀。何人歌枤杜。有客赋无衣。沅芷宜修佩。商芝可疗饥。相思付朔鴈。还共楚云飞。 

　　○公安别孙习孺秀才还荆州 

　　惆怅孱陵道。江湖鴈正飞。万山风雪里。匹马郢城归。此日哀王粲。何年荐陆机。梁园零落尽。垂老欲谁依。 

　　○秋日同印别驾游桃川宫寻秦人洞 

　　殿阁夕阳外。花源楚水西。秦人不可见。洞草尚萋萋。九畹心空结。三湘望欲迷。探奇犹未极。还下武陵溪。 

　　○江边旅舍 

　　小榻微风入。开帘爱地偏。因知童仆好。更觉主人贤。客梦江声乱。乡愁夜雨悬。明朝秋巳半。又近菊花天。 

　　○同襄阳阮举人游楚山田家遇雨 

　　携酒依场圃。班□共老农。楼台一水外。风雨万山中。田叶浮逾绿。溪花湿更红。百年耕凿计。吾媿鹿门公。 

　　○江陵草堂典赁思寻投老之地 

　　裘马荆儿态。茳蓠楚客心。纵横术未就。佚老计相寻。玉佩遗湘浦。桔槔思汉阴。买山须近水。结屋白云深。 

　　○赠浙东王山人 

　　白酒时时醉。青山处处缘。满囊诗是画。尽室笔为田。自道贫非病。人嘲白尚玄。明朝到郢上。谁赠杖头钱。 

　　○寓天门山中思归江陵草堂 

　　短墙留鹤泽。衡宇俯龙桥。松粒酒应熟。梅花客可招。老思芳草卧。闲爱白云谣。楚笈行将负。全生事绣萧。 

　　○秋日同京山郝秀才饮唐子承西园 

　　茅屋松间好。柴门花下开。芙蓉临水槛。黄菊照尊罍。看剑招燕客。论文识楚材。溪边双白鸟。相对不相猜。 

　　○登仲宣楼值雨 

　　南国春留客。东风雨扬丝。江云迷楚望。野水接松滋。红湿桃花片。青回杨柳枝。空余怀古意。日暮倚楼时。 

　　○书南嵓宫后岩 

　　危石临松涧。悬岩启竹房。寻仙探玉洞。觅草得金光。杯狖隐还见。山精啸复藏。惭无辟谷术。丘壑兴何长。 

　　○下山小憩南嵓宫作 

　　铁锁下松关。琳宫俯石阑。采芝临绝巘。投馆记前山。林外青牛卧。云中白鹿还。重来炼金骨。不复忆人间。 

　　○寻玉虚宫周炼师 

　　水声悬木杪。犬吠隔花源。饮涧腾猨坠。争巢徤□翻。开山逢石□。斸药到云根。静爱宜栖士。因窥不死门。 

　　○鲁中挽何鸣岐 

　　之子鲁男子。为交老更新。犹存悬磬室。不见挂瓢人。泗上寻渔父。山中问隐沦。鳯兮今巳逝。此意向谁陈。 

　　○泗上赠吕侠士 

　　南游不得意。来问鲁朱家。生涩青楼妓。凋零白鼻騧。防秋　过鴈塞。校猎度龙沙。剩有缦缨带。时时拂剑花。 

　　○春寒睡起口号 

　　白发白如丝。春眠起较迟。即看芳草变。又过杏花时。裋褐寒先觉。长吟趣自知。谁云鲁洒薄。犹免越人思。 

　　○久雨小晴即事 

　　海色常含雨。山云薄带寒。曦微占暮鹊。芳意结春兰。对酒看长剑。低头试小冠。孟尝空好士。白发老冯驩。 

　　○寄孙兆孺 

　　七泽秋生早。三江鴈亦稀。无人识鬷蔑。有客忆孙挥。对酒狂謌发。看山逸兴飞。白头见何日。同结薜萝衣。 

　　○高阳池刘杨二山人招饮 

　　石径寡林到野亭。中开一槛小池清。云山对酒浑无俗。花鸟供　诗别有情。抚槛观鱼如惠子。当杯说剑让刘生。幅巾我亦高阳侣。漫向江头歌楚声。 

　　○赠杨斗笠 

　　江汉何年斗笠翁。丹砂未熟酒瓢空。金华不见牧羊子、郢上还邀襄野童、宝剑歌残徒自媚、瑶琴凄断与谁同、相逢且莫沧州去、为报淮南有桂丛 

　　○秋日晚出荆州南门壕上作 

　　蒲稗藏鸭楚水秋、碧云摇海结新愁、晚风忽动芙蓉渚、斜日还寻杜若洲、白发萧疏歌宝铗、黄金零落恕貂裘、梧桐露下自消歇、千里相思明月栖、 

　　○八月十三日东永嘉王秉之山人 

　　寒竹丛巳橘柚县、短篱茅屋向城偏、桂花酿酒秋将半、桐叶题诗月未图、越客还思青海峤、楚鸿又度白云天、好山欲买多招隐、袖里曾无子母钱、 

　　○泊吴淞海岸覌邵将军水军以所获倭奴行酒 

　　海戍江城动远旌、栖船载酒楚云平、三山我欲寻仙去、万里谁能破浪行、碧眼倭奴通汉语、黄须剑卒缦胡缨、向予东指嵎峓穴、先□洪涛断巨鲸 

　　●双鹅集 

　　碑文 
　　双鹅记（清苑　陈僖） 
　　双鹅集叙 
　　双鹅集（和） 
　　双鹅集（赠） 

　　◆碑文 

　　康熙甲子。二月庚申。知新河县事后学王培。谨以牲醴香楮之仪。致祭于明布衣宋鹅池先生。及碑神之灵而告之曰。于戏。世之所谓隐士者。多以放狂目之。而不知其大有功于名教也。夫八世之天下。神明治之。三后之天下。仁圣贤人治之。秦汉以来之天下。才子治之。才子者。与神明同道。与仁圣贤人同心。而用不同也。顾有以有用为用者。贪富贵而无忌。治而不治者也。有以无用为用者。安贫贱而有耻。不治而治者也。用则为经济。不用则为文章。文章与经济合。世之幸也。文章与经济分。世之大不幸也。先生生燕赵之乡。当明之盛时。而见夫世之贪利无巳。心焉疾之。天又迫之。故其为诗文。直原夫受病之由。而极夫感慨激昂之意。学道之久。则又蔼然和平也。而且足迹徧天下。有龙门之风。文颇似之。之博陵而羡美才。上燕都而访人士。登邹峄而见上蔡丞相之迹。浮江淮而负元龙湖海之量。望钟山之王气。心窃往之。拜延陵之世祠。执鞭慕之。渡钱塘而吊子胥之忠。过青徐而景太公之懿。出居庸。循太行。穷关陕泽潞诸边塞。而瞻秦皇帝之长城。周文武之都邑。晋公子之山河。旷然意远也。居井陉而思王孙之烈。赴太原而慕林宗之行。栈道千里。通于蜀汉。陟彼峨嵋。儗夫武功。太白去天三百。则又杨雄王褒所心折。而文翁相如。所谓异世而同揆也。遡巫巴。下荆鄂。返江黄。迂云梦。而北走大梁。堕泪羊公之碑。伤心屈子之立懦欤嘻令君诚贤矣哉。兹因而更有感也。人亦成其为人而巳。成其为人。必不至于草木同腐。一时之显晦穷通无论焉。即如布衣。当时抵牾无所容。而死又不知其所。乃于百余年之后。犹有读书学道之令君。出而表彰之。则人之可传所重。在立身行巳。不大略可睹也哉。虽鹅之集也近幻。而诚之冥通。气之感召。夫亦可以共信矣。因为记以贻令君。用励行巳有耻者。兼为今之为令者告焉。裨立于康熙二十三年。二月二十四日。令君姓王氏。顽立懦。而为百世之师矣。使先生而用于世。必能为廉吏以拯斯民。先生而既不用于世。世有学先生者。人人存夫耻心。皆甘淡薄。则争鬪不起。兵刑可息。太平可望巳。此所谓以无用为用。以不治为治。与仁圣贤人同心。与神明同道。而志可跻世于羲皇者也。顾不见之于经济。而徒见之于文章。先生以文章而为经济。世人以经济而为文章。且以先生之作非文章也。以斯人而流于野。此则明之所以亡也。夫士不难于文才。而难于品行。不难于草。武昌之柳不存。彭泽之菊安在。泛沅湘而歌□子。入苍梧而呌虞舜。仲宣高楼。信陵夷山。又彽徊不忍去矣。复辗转三吴。遨游七泽。挥华腴而甘穷饿。菽米一餐。人所难堪矣。且辞其二童。冺迹大千。归于无何有之乡。其西山之薇蕨耶。其东鲁之疏水箪瓢耶。其灵均之远游耶。其南华之逍遥耶。其列子御风而行耶。其采石之明月。函关之紫气耶。其仲连之辞千金而蹈东海耶。嗟夫。世皆慕富贵。而先生独甘贫贱。蝉蜕尘埃。自神高标。洵足以廉自有神。神存而形存。形存而先生存。碑其常存乎。乱曰。烈风起兮黄沙上。先生何在归瀣沆。白石丹砂今焉养。宋鲸徒厪达官想。江之永矣汉之广。海海茫茫世旷漭。神兮何来又何往。于戏休哉。尚飨。 

　　◆双鹅记（清苑　陈僖） 

　　清苑陈　僖蔼公 
　　明嘉隆时。赵郡新河。有宋布衣登春者。字应元。博洽以诗名。晚居江陵。耕天鹅池之石田。更号鹅池。生后自童发为头陀。不知所之。越百有余年。有柘城王令君宰新河。念其高风。勒石表厥宅里。曰宋修巳。而难于知巳。读东海徐公之为先生传。善肖其奇。笔邻史记。且忘其贵而交先生。容其亢爽。亦才子之极致巳。此皆人中麟鳯。展其毛羽。均可以作瑞皇家。仪刑多士。旷世而不一见也。至于书摹右军。绘比虎头摩诘。又其游艺之余者巳。愚待罪堂阳。几三年矣。年荒民贫。忧心不释。常废读书。偶见布衣集。伟其才。洁其志。高其行。行其故里。而怆然有感也。爰为立碑曰明布衣宋鹅池先生故里。以彰才子。碑乎神乎。先生之神不在碑。先生之碑州。与布衣游善。徐为梓其诗以传。时。纸贵。凡□指使按部。必多购其集。备馈赠仪。骚人墨客。藏为家珍。大约其人之高旷似孟郊。其僻类贾岛。无所关于天下后世者也。令君何所取。而于流风既衰之后。表扬之而不忍没哉。盖纲常名教之事。有大行于上者。不可无坚守于下者。令君祭有衣文有曰。用世之道。贪富贵而无忌。则治而不治。安贫贱而有耻。斯不治而治。用则为经济。不用则为文章。令君可谓知言矣。今之表其里也。岂非用以廉顽布衣故里。亦郑公乡。杜甫里义也。令君诚贤矣哉。立石之夕。有天鹅双集碑旁。徘徊不肯去。村人取之以献。令君畜于官署之西园。神王色泽。若得其所者嘻异哉。或令君彰善表微。其降木之鸾。巢庭之乌耶。抑布衣才鬼。胜于顽仙。即华表之鹤。望帝之鹃也。皆不可知。独是布衣一落魄老狂生耳。负性肮脏。眼白亡富贵。人欲得而甘心者甚众。游踪几遍天下。所至辄穷。即有物色者。非其人不受。迫之即亡走。惟齐人邢侗宰南宫。吴人徐学谟守荆名培。字益仲。河南柘城人。戊子科孝廉。以循良著称。收鹅人司大德。并记之而书于碑阴。 

　　◆双鹅集叙 

　　宋鹅池先生。河布衣也。以诗文名于明嘉隆间。徐宗伯。李理卿。所以传之者详矣。高旷贞洁。回出尘俗。其殆古之隐居子与。余钦其品行。爰为建故里之碑。适有天鹅双至。海内诸名公先生。奇其事而咏之。因成兹集。所以发潜德之函光者至矣。而乡民及宋氏之族。登堂请曰。本村居民百余家。厥名六户。萧条殊甚。敢藉布衣之灵。更嘉名焉。爰从众论。改六户村为天鹅聚云。 
　　康熙乙丑孟秋之杪中州王培益仲甫识 

　　◆双鹅集（和） 

　　碑成之夕适有天鹅双至碑旁不去村人司大德者收之以献因率成一律一绝　（柘城王培） 
　　双鹅诗次韵　（南昌丁弘诲） 
　　双鹅诗次韵　（南州宗之璠） 
　　双鹅诗次韵　（肤施姚祖颛） 
　　双鹅诗次韵　（会稽罗企襄） 
　　双鹅诗次韵　（新河杨光世） 
　　双鹅诗次韵　（新河杨瑄） 
　　双鹅诗次韵　（柘城李子金） 
　　双鹅诗次韵　（赵州张光昌） 
　　双鹅诗次韵　（扬州王永亨） 
　　双鹅诗次韵　（获鹿魏双鳯） 
　　双鹅诗次韵　（长垣李振世） 
　　双鹅诗次韵　（仁和吴震方） 
　　双鹅诗次韵　（祥符孟发祥） 
　　双鹅诗次韵　（柘城杜知穟） 

　　○碑成之夕适有天鹅双至碑旁不去村人司大德者收之以献因率成一律一绝　 

　　柘城王　培益仲 
　　逸士原来自有灵。天鹅双下值碑成。人曾装羽今何在。物竟呈奇称此名。洞洁氷姿胥矫矫。凌摩浩志且嘤嘤。丰翎暂息谁能滞。任尔云霄万里行。不向洪波荡碧湾。却来碑畔到人间。先生或怂灵神至。千里江陵一日还。 

　　○双鹅诗次韵　 

　　南昌丁弘诲循庵 
　　特地双鹅故弄灵。碑文绝妙又诗成。鹿泉近接藏书里。荆布狂闻使酒名。先辈互传多肮脏。小儿空复学咿嘤。钱塘木石真同调。捉月乘潮共此行。先人薄宦楚沙湾。记说鹅池寓此间。■〈田翏〉海情深终一别。倦飞今为使君还。 

　　○前提 

　　南州宗之璠意园 
　　圣朝宽大容遗隐。三百年来重老成。圭窦豪吟艰献赋。鹅池遯迹岂钩名。几无姓字能垂竹。安得文章有和嘤。不遇右军挥翰墨。布衣存没总冥行。久传大隐落星湾。上比随光伯仲闲。片石垂成鹅影坠。辽东仙鹤似生还。 

　　○前题 

　　肤施姚祖颛高阳 
　　羽化虽然尚具灵。亦因诚格值碑成。双鹅有异人何处。片石无惭着此名。天地文章传不朽。古今知巳慕偏嘤。高标自是千年表。羽翮云霄不禁行。清志悠然碧水湾。或酬知巳到人间。当年丁令应为侣。白下新从此日还。 

　　○前题 

　　会稽罗企襄桐皋 
　　高士秋秋性自灵。知君凭吊有文成。云端故落扶摇翮。碑畔能留皎洁名。复叹双鹅真异慧。谁怜孤掌和鸣嘤。渔人敢附通声教。一气长歌壮此行。皎皎天鹅妒碧湾。故来人境伴碑间。精灵有意开文献。垂教芳声未易还。 

　　○前题 

　　新河杨光世德延 
　　可信天鹅最有灵。闻风千里看碑成。空中云鹤堪为侣。村落乡人未识名。色比阳春雪皎皎。声同乔木鸟嘤嘤。新河暂憩冲霄翼。共待扶摇九万行。闻道天鹅池一湾。布衣长此草亭间。碑成故里神来格。惊看双双白羽还。 

　　○前题 

　　新河杨　瑄六瑞 
　　士尚悲歌应地灵。先生忼慨自天成。身轻海若千秋事。品重碑题百世名。太守当年识磊落。邑侯隔代志鸣嘤。双鹅遥带春风下。想见江陵池畔行。皓皓霜姿离碧湾。翩翩常在白云间。春来翔止堂阳地。疑是先生东海还。 

　　○前题 

　　柘城李子金子金 
　　才子多才性自灵。生平著作尽天成。当年共目为狂士。易代谁知显令名。片石磨碑方矗矗。双鹅坠地且嘤嘤。辽东白鹤关西鸟。圣哲从来有茂行。楚郢鹅池水一湾。先生曾佃石田闲。百年浩气浑如在。为报神君二月还。 

　　○前题 

　　赵州张光昌元裕 
　　路隔幽明尚有灵。双鹅幻出■〈虫去〉初成。布衣魂化云衢曜。茂宰文留寰海名。鹤舞华亭争皑皑。鸟鸣乔木愧嘤嘤。孤骞宁得甘跧伏。奞羽凌飙天际行。旧池占断碧波湾。骈羽蹁跹故里间。浑侣令威当日鹤。千年华表一时还。 

　　○前题 

　　扬州王永亨榕庵 
　　哲人高遯性多灵。幻出双鹅碑适成。落落雄心常寄迹。悠悠世路岂知名。神姿劈汉难绦络。异代同声志鸟嘤。茂宰高标真绝调。■〈示互〉因诚格御风行。占断天鹅池一湾。怕传姓氏落人间。茫鞋踏遍天涯路。乘月归来洁羽还。 

　　○前题 

　　获鹿魏双鳯雝伯 
　　华表新题旧地灵。先生学道岂无成。神龙变化难留豢。海鹤蹁跹早避名。双羽何依春月夜。长鸣如和暮禽嘤。御风容易频来往。不羡当年昼锦行。别号鹅池隐石湾。神游天地有无间。岿然片石存知巳。羽化依稀鹤影还。 

　　○前题 

　　长垣李振世卧衡 
　　人杰由来并地灵。堂阳二玅似莲城。使君能续中郎笔。高士无惭有道名。华表半空来大鸟。碑文遥见应长庚。悬知立德立言后。不羡鹏抟万里行。先生古墓大河湾。姓字炳磷宇宙间。况是至诚能感物。神鹅飞去又飞还。 

　　○前题 

　　仁和吴震方青坛 
　　高节千秋晃曜灵。丰碑况是琢初成。不逢光武占星象。嬴得希文记姓名。惠我后人留逸响。更谁尚友托求嘤。感君知巳风尘外。化鹤重来故里行。为爱天鹅水一湾。芳名留得到人间。白云黄鹤空惆怅。仙翁今因仙令还。 

　　○前题 

　　祥符孟发祥浚生 
　　天禽双集俨通灵。不是碑成是化成。诗本王维崇大雅。文同宋玉着芳名。鸣琴三辅歌驯雉。伐木初章咏听嘤。预道桓骢谁不避。独将封事月中行。 

　　○前题 

　　柘城杜知穟萟客 
　　莫道鹅池性有灵。奇生奇死自天成。荒苔空奠一杯酒。片石能全两代名。海月孤身发皓皓。烟林双羽声嘤嘤。愿来池畔随知巳。不逐风波上下行。游尽山川入海湾。不留诗骨在人间。只因遥答神君意。化作双双素羽还。 

　　◆双鹅集（赠） 

　　双鹅篇赋赠　（栢乡魏裔介） 
　　双鹅篇赋赠（有引　西泠杨周宪） 
　　双鹅篇赋赠　（文安纪愈） 
　　双鹅篇赋赠　（大梁都甫） 
　　双鹅篇赋赠（有引　四明周斯盛） 
　　双鹅篇赋赠（有序　琅琊李澄中） 
　　双鹅篇赋赠　（北海曹贞吉） 
　　双鹅篇赋赠　（海盐彭孙遹） 
　　双鹅篇赋赠　（任丘庞垲） 
　　双鹅篇赋赠　（山阳丘象随） 
　　双鹅篇赋赠　（山阳李铠） 
　　双鹅篇赋赠　（曲江张鸿烈） 
　　双鹅篇赋赠　（赵州张光昌） 
　　双鹅篇赋赠　（鹿邑李之钵） 
　　双鹅篇赋赠　（祥符王廷璧） 
　　双鹅篇赋赠　（良乡杨在庭） 
　　双鹅篇赋赠　（良乡杨学嗣） 
　　过鹅池故里碑下感咏　（南昌丁弘诲） 
　　王益仲明府重刻宋鹅池先生集并立碑感白鹅之异率成四绝时将之濠梁束装匆匆同云晨雾中呵冻书甲子十一月之十日也 
　　咏宋鹅池故里碑双鹅　（祥符吴彤） 
　　咏宋鹅池故里碑双鹅　（柘城魏玳） 
　　咏宋鹅池故里碑双鹅　（柘城魏珗） 
　　双鹅歌（有引　柘城窦克勤） 
　　咏宋鹅池先生碑　（新河赵达） 
　　咏宋鹅池先生碑　（金容李龙光） 
　　重刻宋布衣集六首　（新河杨瑄） 
　　读鹅池传二首 
　　双鹅篇（有引　南宫贾穆） 
　　双鹅篇　（南宫杨含素） 
　　双鹅篇　（南亭李錎） 
　　鹅池行　（玉渊曹广端） 
　　鹅池行　（南宫郑惟孜） 
　　鹅池行　（玉渊曹广宪） 
　　鹅池行　（耶溪任光复） 
　　鹅池行　（古越陈可立） 
　　鹅池行　（武进羊翘） 
　　鹅池行　（武进周清源） 
　　鹅池行　（武进赵燝） 
　　鹅池行　（海塩俞云来） 
　　鹅池行　（休宁黄可达） 
　　鹅池行　（晋江黄虞稷） 
　　鹅池行　（南冈曹宜漙） 
　　鹅池行　（丰润曹鈖） 
　　鹅池行　（柘城杜知穟） 
　　鹅池行　（宁陵张政濂） 

　　○双鹅篇赋赠　 

　　栢乡魏裔介贞庵 
　　先生方外一奇人。白石丹砂回出尘。奔走江湖三万里。凋零妻子百年身。吟诗独许陶彭泽。遁世甘同郑子真。何处双鹅来献异。令威有鸟迹如神。 

　　○前题（有引） 

　　西泠杨周宪觉山 
　　新河宋氏海翁。入楚居鹅池。徐开府立鹅池生传。刻其诗行于世。玉明府来尹其乡。为文表其故里。镌之石曰。鹅池赵人也。士大夫高爵厚禄。殁于其乡。而社祀无闻。况其如鹅池者。招魂而来之也哉。王明府可谓善劝者矣。予故赋一诗。以高鹅池之风。并呈王明府云。 
　　隆万之间草茅臣。依稀骚些姓宋人。白首为儒寻常事。濩落嵚山?厕太伤神。翻身一出赵州里。滔滔中原路不止。禹会分明在两间。天上星辰地下水。齐鲁秦晋去复来。东吴西越越空徘徊。沧浪何处扶桑近。世界终须洗尘埃。江陵忽漫悬中央。曩闻接舆称楚狂。便欲为巢栖衰鳯。不用车轮更转肠。若为楚歌若楚舞。吾将老此无今古。池有佳名鹅池惊。沐浴飞鸣悲府主。谢安末路整羽装。王恭鹤氅中道翔。逝将去汝不复住。至今一往杳何乡。我常思君欲问君。有明中叶士如云。既不置身于虎观。披裘宁遂鹿为群。迨后神庙一升遐。衣冠文物尽繁华。东林西林相继起。纷纷门第是谁家。君倘前知数十载。惟恐将身溷寮寀。不如高蹈得气先。鹍鹏入云鱼乘海。剩有襄阳一卷诗。两朝宰相总不知。生前但揭中丞帐。身后惟传长吏碑。 

　　○前题 

　　文安纪　愈孟起 
　　布衣名字未易许。宋玉方称词赋侣。胜国赵郡有鹅池。特善五言纷机杼。不肯津津谀贵卿。徐渭谢榛那足语。荆州太守目色生。箨冠皂缯入坐惊。键扉科跣索酒饮。若辈将欲为庞萌。有时酣醉藩王席。声妓盈前讵瞬晴。持绘得粟寺僧饱。右军书扇山阴媪。感慨留连王粲楼。埃壒驱我寻蓬岛。头陀一去不复还。诗卷传满长安道。 

　　又 

　　茂宰清风播　帝乡。表章山隐自流芳。灵均弟子原推宋。叶县神君亦姓王。不但游人同岘首。定知才藻类河阳。碑成却有双鹅至。黄绢题词古道傍。 

　　○前题 

　　大梁都　甫平倩 
　　欲问先生何所之。芒鞋去去巳多时。云山不尽风前泪。天地常留身后诗。龙战当年看穴蚁。鹅飞今日下碑螭。王乔自是神仙客。为我重浇酒一卮。 

　　○前题（有引） 

　　四明周斯盛屺公 
　　新河宋布衣登春。奇怪人也。以诗名嘉隆间。为荆州太守徐公学谟所重。因寓荆之天鹅池。自号鹅池生。徐公常刻其集。后不知所终。柘城王君益仲。令新河。立碑其里。为文以祭。是夕有二天鹅。集碑上。不去。村人异之。献诸令。余过其署斋。见之。为赋此篇。 
　　翩翩双飞鹅。皎素如霜雪。振翮贴天飞。云霞共高洁。西瞻河华雄。南望湘汉阔。横绝遍四海。独往自孤孑。蚁视世间人。腐鼠岂能悦。何况罔与罗。冥冥徒空设。一朝逢知巳。意气邈相结。翻然荡清景。飘忽下漻泬。饮茹庭除前。亦若游溟渤。有时引吭鸣。清响振云霓。应同丁鹤归。为伴王乔出。保兹君子心。幽贞谅不别。 

　　○前题（有序） 

　　琅琊李澄中渔村 
　　新河诗人宋登春。别号鹅池生。死后百余年。柘城王益仲来作令。访其遗址。署碑曰明诗人鹅池生。宋登春故里。酒三奠。拜于碑下。是夕有二天鹅止碑上。居人迫之不去。因持以献。益仲则大喜。凿池署内畜之。吾友周屺公。亲见此鹅。为赋一诗。常语余曰。天鹅壮伟异常鹅。当益仲凿井灌池时。不二尺得故井。益喜。自负顾鹅。不唼喋池水中。独依依益仲左右。尤事之可感者。余聆其说而异之。夫登春佯狂蹈江以死久矣。滹沱恒山之侧。曲榭高台。荡为荒烟者何限。行人牧竖。鲜有过而问之者。登春以老布衣。灭没于寒江鱼腹之中。乃有好事如益仲者。徘徊感叹。得其一椽之故地。不啻草玄之亭。亟为表而出之。鹅池生有知。当必移其刺促牢落之悲。感泣于九原者。安知双鹅之来。非即登春之灵之所变幻而然乎。且玉乔之凫。令威之鹤。关西夫子之大鸟。古之人情有所寄。往往于形移物换之后。托之以自见于世。岂积习之未除欤。抑亦骑鲸美月。故为仙人之狡狯欤。余与诸君子歌咏其事。盖亦缁衣之好云尔。 
　　新河客。宋登春。平生历落嵚崎人。嘉定宗伯殁巳人。抔土难觅空酸辛。百余年来王益仲。怜才好事心常动。勒碑故里表风流。海翁旧迹真如梦。雄心浩志原不磨。青磷白骨栖山阿。寒士一死痛失职。感恩冥路将奈何。窥人窈窕披薜萝。精灵幻作双天鹅。双鹅立在穹碑上。不飞不鸣自惆怅。里人笼之献王君。凿池官□今无恙。鲛人曾洒报恩珠。何况壮士能捐躯。君不见辽东之鹤青鸟使鬼语仙才竟谁是鹅池生尔何苦。衔君之衣为君舞。耿耿精魂向千古。 

　　○前题 

　　北海曹贞吉实庵 
　　鹅池生。尔乃万古不冺之精灵。当年蹈海有高致拏舟半夜渔潮腥文章自能发光怪乱头粗服谁敢憎。何不化为长虹百尺亘天外。舒写抑塞磊落之奇情。又何不化为苍麟。为朱鳯。为庆云。为景星。羽仪盛世焕文采。酝酿元气流和平。不然。只将抔土埋傲骨。轮轮囷囷。枯槁寂灭。安取百年千秋名。县伯伐石良好事。山灵削凿山鬼惊。纵□丰碑十丈矗。云表。螭缠龟负形模精。与尔本来面目何加损。重泉失笑输其诚。化为双鹅甚锁细。阉然自媚惭平生。官阁凿池有底急。稻梁饮啄空营营。鹅兮鹅兮速飞去。世上樊笼总堪惧。会看双足乱浮云。影入青冥不知处。 

　　○前题 

　　海盐彭孙遹羡门 
　　燕赵之间多奇士。曩者乃有鹅池生。狂吟往往吐秀句。五言籍甚称长城。挟书入楚作侨士。忍饿时出金石声。荆州太守造庐下。坚卧不肯开柴荆。箨冠皂衫往报谒。直踞上坐人皆惊。晚游吴越蹈江水。一死埒与鸿毛轻。吟魂逝后百余岁。谁歌楚些陈吴羹。柘城王廊新河宰。读其遗句心为倾。可怜宅里久芜没。刻以片石青瑶英。双鹅瞥然下池沼迫之不去飞且鸣。口不能言告以臆。愿娱耳目酬深情。我闻此事疑又駴。还复以理相推评。古来冥感傥类此。不在用物多取精。卫姬化雉出隧道。潼亭鸟泪沾枯茔。悠悠物变费揆测。耿耿节义留精。诚生虽匹夫是或有。欵启未可穷幽明。百年同尽骨速朽。人生飘忽如飞■〈亡上虫下〉。神耶怪耶姑不语。慎勿磨灭身后名。 

　　○前题 

　　任丘庞　垲崕 
　　在昔新河有奇士。登春其名氏宋氏。苦吟未老头先白。落拓辞家走千里。辞家南去江陵城。城中有鹅池中清。却爱湖湘归不得。狎鹅自号鹅池生。一生失落悲无与。朝看鹅来暮鹅去。衡霍蜂多烟雾深。青山谁识埋骨处。刼火沧桑几百春。忽逢王宰有心人。痛哭怜才求故迹。草玄亭没惟荆榛。酹酒招魂向原隰。阴风飒飒筵前入。刻石记里表姓名。突有双鹅石上立。鹅来相依不蹔离。署中还凿天鹅池。无情有情谁得知。君不见天上无顽仙。人间有才子。文章精气绵神理。不随气数为生死。海翁故意逗精灵。特遣双鹅报知巳。 

　　○前题 

　　山阳丘象随季贞 

　　有客有客宋登春。晚来鹅池称山人。性癖苦吟发早白。一生使气无能驯。长揖辽王掉头去。太守踰垣求相亲。作狂饮酒醉不死。无端歌哭皆天真。咨尔生当明盛时。何为结气江之滨。清流自其志。远举自其神。代换时移见知巳。澄波佳句相鲜新。前有百岁后千年精魂未肯成烟尘。君不见西蜀子辽东鹤。旧血啼残认城郭、今日感恩知不知。天上双鹅夜飞落。 

　　○前题 

　　山阳李　铠公凯 
　　赵郡有诗人。杰出嘉隆代。嗜酒任侠称狂生。睥睨王侯小时辈。登临足迹半天下。晚家鹅池自韬晦。一朝决计汨江潮。俯仰真觉乾坤隘。钱塘海口疑至今。招魂何处诗篇在。百余年来新河令。仰止风流发长嘅。丰碑卓立海翁传。双鹅飞落层霄外。鸣舞往往觧向人。是□非耶良亦怪。鸣呼。丈夫失路叹知希。自古文章殊憎爱。宗伯死后有王郎。报君那复伤形秽。 

　　○前题 

　　曲江张鸿烈毅文 
　　尔鹅胡不学阿阁之巢鳯。中天。一鸣四表动。又胡不炼形化质。学胎仙。九皋。一声能彻天。不尔。且学避缯衔芦。随阳鴈志在稻梁无忧患。胡为乎爰飞爰止集于碑。借问此碑今为谁。诗人宋生久寂寞。新河贤宰相追维。从来奇士定不死。或为鸾鹤为蛟螭。精魂在天□在水。暂向人间游戏耳。此鹅即是丁令威。百岁归来谢知巳。鹅兮徘徊不肯去。微物皆能感遭遇。愿借池塘置此身。时复长鸣报主人。 

　　○前题 

　　赵州张光昌元裕 
　　鹅池生。褐衣士。生躭曲蘗不知贫。胸中丘壑突兀起。居拥数椽行一瓢。何有尘埃可漏子。读书峄山岑。乞食湘江涘。趼足半天下。青眼稀知巳。鹅池水。掬尚涟。鹅池魂。招不还。莾苍墟里冷炊烟。丰碑重将姓名传。双鹅长鸣降自天。若语于秋茂宰贤。 

　　○前题 

　　鹿邑李之钵子傅 
　　先生本自气昂藏。徧历名区任徜徉。东海至交为传记。北山同调和诗章。无端击汰辞尘世。有意凌空下大荒。故里裨成鹅忽集。焚香罗拜见幽光。堂阳饶闲气。独锺布衣身。品行过今古。文章逼汉秦。周流三万里。冺没百余春。不遇清高令。谁知为勒珉。 

　　又 

　　自古隐逸多奇行。我来新河闻宋生。富贵功名非所愿。饮酒吟诗聊适情。崖岸巍然举趾高。不可一世守清操。呼牛呼马兹多口。贫贱是甘乐陶陶。旻天降凶合室亡。长啸一声去故乡。遨游足迹徧天下。嘻笑怒骂皆文章。相逄北山留濮州。数载知交意气投。李公昆弟推结好。清平倡和心日休。晚年信步到江陵。伥伥靡骋日儋簦。莫道楚地词人少。且寄鹅池访寺僧。太守徐公讳学谟。怜生亢爽落穷途。躬亲物色忘旅邸。闭门不内任敲呼。太守何嫌复何疑。授室中城似故知。往来廨署无他事。茶熟酒香只论诗。太守有故叹离群。先生犹在楚水濆。客怀郁结其谁语。路曼曼兮谒徐君。淹留三月即便回。迤逦郄向江陵来。徧谢故人斥童仆。飘然远引出尘埃。先生生长嘉隆中。赉志以没恨无穷。隔代自分归乌有。今日表章赖王公。王公碑里阐遗贤。感召双鹅下碧天。诗文从此传不朽。布衣姓字可千年。 

　　○前题 

　　祥符王廷璧苍岚 
　　春风白眼卧幽燕。隔代词人世罕传。酒酣话起荆高事。至今魂梦相紏缠。何意鹅池宋处士。光怪苍茫降瑶篇。处士墓草春云罩。惜哉未覩先生貌。鹤氅风流虽巳矣。赖有遗篇藏石窖。遗篇脱尽宋元辙。冷艳凌空峨嵋雪。海岳墨迹到处留。想见孤肝片片铁。冀野千官逞玉辔。晓堂击鼓午堂睡。独有新河种花宰。千秋同调绝相类。镵石立碑摉遗草。云中翅响双鹅坠。新河才名五湖久。刻烛分韵笔似帚。孤坟扫罢晚回衙。此夜文星大如斗。吁嗟前朝全盛时。王侯热焰巳如斯。始信落落乾坤内。不朽纔消一句诗。 

　　○前题 

　　良乡杨在庭公甫 
　　鹅池生。赵奇士。一生只向酒底眠。五岳方寸隐然起。不臣天子友诸侯。何况碌碌彼余子。朝游泰华间。暮宿鹅池涘。慷慨自悲歌。千秋谁知巳。鹅池水。清且涟。鹅池生。去不还。故里杳冥如云烟。何人立碑为流传。双鹅飞飞飞贴天。翩然下谢使君贤。 

　　○前题 

　　良乡杨学嗣又东 
　　何处双飞忽见过。疑从楚泽拂沧波。仙姿应是辽东鹤。逸韵浑殊内史鹅。风雨一庭流淡漠。文章千古未销磨。月中霜里闻双唳。想见幽人卧薜萝。 

　　○过鹅池故里碑下感咏 

　　南昌丁弘诲循庵 
　　求旧留心特阐幽。穹碑道左一凝眸。嶙峋傲骨牢骚死。任侠奇踪污漫游。才子到今传姓字。使君于此见风流。当年华表曾归鹤。化作双鹅返故丘。 

　　○王益仲明府。重刻宋鹅池先生集。并立碑感白鹅之异。率成四绝。时将之濠梁。束装匆匆。同云晨雾中呵冻书。甲子十一月之十日也。 

　　柘城李芳广蓼墅 
　　朔风薄雪正飞花起舞遗诗感更賖。不用白鹅来石畔。狂生四海久无家。 
　　人中大隐诗中仙。尘世茫茫谁与缘。湘水灵均如可问。还寻彭泽共青莲。 
　　浮世惟余身尚存。一身蝉蜕更成髠。先生不是逃名姓。蓬岛游仙叩九阍。 
　　朔风烈烈雪霃霃。云外一声唳古今。为有新题石上字。辽海归来拜此心。 

　　○咏宋鹅池故里碑双鹅　 

　　祥符吴　彤绥南 
　　堂阳昔异士。海岳事清游。落笔惊三绝。掞书辩九丘。千金能谢客。五月自披裘。何处天鹅至。丰碑百代留。 
　　我羡宋鹅池。翩翩世外姿。澧兰幽自馥。郢雪调难追。湖海喜游壮。文章甘数奇。高风不可见。此道更谁期。 

　　○前题 

　　柘城魏　玳德□ 
　　莫道蓬蒿老布衣。诗成万卷尽珠玑。令君片石来双鸟。千古何人叹知希。 

　　○前题 

　　柘城魏　珗德暲 
　　胜地锺灵降岛仙。诗名异代至今传。篆碑有字曾争识。野鸟何心竟自联。鸣彻五云声矫矫。飞翔一院影翩翩。韩陵片石同不朽。须知令君起逸贤。 

　　○双鹅歌（有引） 

　　柘城窦克勤敏修 
　　新河布衣宋鹅池先生。以诗名世。晚寓江陵。不返。著作太半沉沦。吾邑王令君来尹其乡。为之立碑。表厥里居。是日有天鹅双集。虽其事近幻。然而宰是邑者。其表微砥俗之苦心。或亦有感必通与。为作歌以志之。 
　　堂阳高士传海翁。慷慨悲歌燕赵风。负性肮脏喜奇节。狂呼斗酒遇辄穷。诗更磊落无与比。读去不复知子美。一日长安学跨驴。踏遍吴山与楚水。诗名到处留鸿声。天鹅池畔紫云生。降下仙人来种树。岩穴终老绝逢迎。黄金难买贫土骨。华筵歌妓视若忽。所遇豪贵皆敛容。座上惊汗羞白发。太守吁嗟叹其贤。造庐不见高自眠。庞公浊世回独立。泄桠绝忆当年。今君一代著作手。廉顽立懦表逸叟。片石芳躅留人间。布衣百年结良友。异哉双鹅集碑旁。俨若江陵时相望。不遇知巳竟已矣。谁复海外来飞翔。里人争献华表鹤。岂知文章今犹昨。武城学道流弦歌。曩哲旧里大雅作。噫嘻千载无真修。湮没人世于谁尤。天地浩荡丘墟古。青云得附抑何求。 

　　○咏宋鹅池先生碑 

　　新河赵　达养寰 
　　蹈海高踪不可寻。披图隔代如朋簪。遍游名岳支笻杖。历访仙洲倚素琴。白石丹砂风雨迹。酒瓢诗卷阮嵇心。中丞传后新河碣。唤起鹅池滹水浔。 

　　○前题 

　　金容李龙光介蕃 
　　江陵盛迹尚依稀。鹅去池空事巳非。挥手沧溟终不返。梄真岱岳久忘机。穹碑矗矗霞来拥。皑羽双双月送归。信道先生仍未死。朵云还傍太行飞。 

　　○重刻宋布衣集六首 

　　新河杨　瑄六瑞 
　　闻道江陵有草堂。池边濡墨字痕香。一时吟弄足千古。红叶翻新呈夜光。 
　　江上山村路久迷。后人谁复见鹅池。郢歌再校成文锦。玉笈从今更陆离。 
　　箨冠江客自风流。佳句吟成谁和酬。新水官闲翻旧箧。百年又见一荆州。 
　　漂泊江湖双屦轻。吟风弄月了平生。当年乡里人不识。陶令偏殷尚友情。 
　　寤叹先生颇有年。闲来把酒诵瑶篇。而今旧句成新语。好作牙琴指上弦。 
　　阳春歌罢籕高文。残简色生飞彩云。莫道故园无好友。闻风余愿结同群。 

　　○读鹅池传二首 

　　悲歌燕赵士。屈指首鹅池。目藐千金贵。足收五岳奇。家贫饶酒券。客久老诗思。凭吊江陵子。遥遥不可追。 
　　落落成真隐。何知轩冕尊。文游憎俗士。习静爱山村。性僻礼文畧。身穷傲骨存。卓哉徐太守。不敢击柴门。 

　　○双鹅篇（有引） 

　　南宫贾　穆蕴冲 
　　余少时尝见邢南宫赠布衣诗。有年来纵酒眼常白。老去躭诗鬓欲秋之句。因穆然想见其为人。既又见布衣画像。坦腹独坐。嵚奇历落可笑。饶有名士气。后得布衣集读之。淡雅春容以真率少许胜多多许。与其人绝相类。乃知布衣诗。实实自道其性情。非如近世诗人。口带烟霞。身工脂韦。为乡里自好者所羞称也。巳而默然深念。瓮牗绳枢之士。里歌巷咏。或应风雅。然而湮没无传者。不可胜数也。何怪近世诗人。随俗俯迎。游大人以成名乎。而布衣独以孤情介气。见重贤者。有邢南宫。徐开府。赠荅于前。又得王新河表章于后。身不出岩穴。而获附青云以自显。然则布衣不可谓不遇也。余因双鹅之异。感知巳之不偶。信诗品之有真。慨然有怀。援笔赋此。不自知其词之拙也。 
　　皂衲青鞋紫箨巾。胸涵五岳不言贫。生来燕赵悲歌地。老作潇湘骚雅人。寂寞当年沉璞玉。风流异代赏阳春。鹅归故里丰碑在。茂宰相知感慨新。海翁双鬓早皤然。壮岁清狂老更颠。闲写王维诗里画。爱逃苏晋酒中禅。五言错落艺文传。千古峥嵘独行篇。痛饮一杯名亦足。也。应得季鹰怜。 

　　○前题 

　　南宫杨含素绘先 
　　先生岂是寻常流。踏破芒鞋到处游。胜迹当年随去住。芳名隔代任沉浮。疏狂有意诗千卷。潦倒无心酒一瓯。忽尔双鹅归故里。神君片石孰能俦。奇哉逸士有鸿篇。藉藉而今世共传。白石携琴贫愈傲。丹砂负杖老弥颠。高踪久去云山外。精气仍留天地间。莫谓鹅池今巳矣。令威也有鹤归年。飘零去国百年身。何幸今朝感慨新。贫贱情深如鲍叔。诗文称许似王筠。丰碑矗矗原无意。皑羽翩翩实有因。此叚奇闻好入听。循良自古在儒臣。 

　　○前题 

　　南亭李　錎心渊 
　　千秋词赋数谁工。才子风流在眼中。惊代人文何处觅。鹅池著作古今空。 
　　当年淑气锺新河。寄傲江陵夜啸歌。珍重世间彭泽宰。相羊千仞走双鹅。 
　　先生□雅至今传。抱膝长吟白雪篇。莫说布衣诗骨冷。囊中锦绣自翩翩。 
　　离奇傲骨尠同羣。知巳无多姓字芬。巳傍白云天上去。还来飞鹤依神君。 

　　○鹅池行　 

　　玉渊曹广端正子 
　　天地逼仄谁与语。拔剑斫地安足数。雌飞雄伏昔所同。惟有旷达足千古。新河词客宋登春。胸中奇气薄高旻。抑欝磊落不可道。笔摇五岳凌千军。远涉潇湘采兰芷。极目烟波空万里。自分于今少异人。高揖比玉为知巳。南州高士守荆州。相逢义气为君投。鹅池堪下孺子榻。往来风月五湖秋。五湖风月供啸傲。女萝山鬼恣凭吊。赏心自号鹅池生。闲对汨罗为写照。人间弹指指星霜。东西南北亦何尝。屈原之居须臾卜。担簦又复还江乡。旋驾扁舟过薜淀。故人明烛重相见。纵酒高歌几百场。一夜寒潮逐惊电。神明邑宰能阐微。松楸俎豆生光辉。剪纸招魂吟楚些。华表依希想令威。 

　　○前题 

　　南宫郑惟孜韦庵 
　　幽明信道可相通。此日通幽迥不同。纔向荒村留片石。俄惊素羽落春风。名禽暂入琴堂下。佳话应垂史册中。会见宋鹅傅海内。定如丁鹤语辽东。偶因流寓号鹅池。曾否鹅存先生时。先生巳殁百年久。双鹅忽见千载奇。箨冠客路悲漂梗。健翮凌风下素碑。今古形暌神不隔。令君旷代一相知。 

　　○前题 

　　玉渊曹广宪子间 
　　高风抱道隐斯人。览尽山川结比邻。化鹤青霄辉后史。乘鲸玉府属前身。临池欲下殷遥泪。覩碣应怜屈子滨。更是使君多异政。曲歌千古诵登春。 

　　○前题 

　　耶溪任光复雪樵 
　　布衣声价高千古。世事浮云视等闲。洗耳溪头留固癖。弃瓢岩畔剩遗颜。诗脾吞吐千江水。屐齿消磨万里山。裨写右军三绝具。天鹅双降待笼还。 

　　○前题 

　　古越陈可立道生 
　　傲骨崚嶒回出羣。表扬千载赖雄文。狂生异代逢知巳。化作双鹅报右军。 

　　○前题 

　　武进羊　翘随庵 
　　新河茂宰文绝奇。阐幽特表宋鹅池。平阳曹子持此帙。夜半扣关索和诗。此时此境真难得。雪影灯光互明灭。狂呼大呌声琅琅。惊起冻乌栖不得。君才磊落逼韩欧。君心尤似元道州。推此慕义及蔀屋。痌瘝民隐佥蒙庥。天中有道指难屈。先有群玉后嵋雪。何幸复得堂阳公。千里神交爱鸿笔。我生坎壈雪盈头。百年委□归山丘。建牙傥过羊昙里。贞珉亦属先生不 

　　○前题 

　　武进周清源雅楫 
　　为仰芳踪羡隐名。天禽喳呖向空鸣。可知碧涧青山侣。犹见苍松白雪情。池上垂纶相望久。碑前驾羽舞来轻。会传鹤语留华表。自此千秋并着声。 

　　○前题 

　　武进赵　燝旦公 
　　阐幽微显新河志。立懦廉顽处士心。碑立双鹅翔汉下。文成一鹤呌花深。涛飞滹水苍岩峙。雪满堂阳浩气临。便拟经过重凭吊。摩娑摹读玩灵禽。 

　　○前题 

　　海塩俞云来汉乘 
　　清风入户一床书。萝薜幽深带月锄。棠水频移若复艇。凝山怕结子真庐。双飞仙羽征高节。三绝碑词显德舆。令誉百年今更振。渊明吏隐自相于。 

　　○前题 

　　休宁黄可达闻侯 
　　千古鹅湖仰昔贤。遗编凭吊更怆然。不因仙令阐潜德。野草斜阳卧冷烟。 
　　谁识当年一逸民。舍弘抱璞乐天真。碑成夕有双鹅下。始信高风不冺沦。 

　　○前题 

　　晋江黄虞稷俞邰 
　　狂来坡发蹈东流。问讯当年故里留。一片斜阳荒草里。萧萧短褐映千秋。 
　　半枝笻竹遶天涯。却爱江陵自结茨。从此诗魂来故国。新河亦自有鹅池。 

　　○前题 

　　南冈曹宜漙鳯冈 
　　逸诗每诵宋新河。月夕花辰慨慷多。异代精灵依片石。九天神物起双鹅。人生识字饶忧患。天意怜才任网罗。后世子云贤令在。不须凭吊动悲歌。 

　　○前题 

　　丰润曹　鈖宾及 
　　清风百世起遐思。景仰先生野鹤姿。东海曾编高士传。堂阳新勒布衣碑。疏狂似我销闲昼。孤洁如公挽未时。明府诗文垂宇宙。无人不慕宋鹅池。 

　　○前题 

　　柘城杜知穟萟客 
　　白眼乾坤静。愁深酒一尊。海波翻傲骨。云气绕精魂。奇句惊高士。新名显旧门。令君一片石。神羽舞荒村。 

　　○前题 

　　宁陵张政濂介人 
　　宰治堂阳客。循良尚昔贤。野翔双白鹤。民戴一青天。惠爱威中布。弦歌境外传。君才非百里。聊以诚烹鲜。 

　　●清平阁倡和 

　　小引 
　　诗 

　　◆清平阁倡和小引 

　　余既归田。构清平阁于宅之东偏。贮书数千卷。综览老庄之学。吟赏渊明之句。陶然相忘于无何有之乡矣。岁癸酉。山人宋鹅池至。自荆州见讯。颇有士气。能诗画。甚重之。馆谷西堂。性嗜酒。作狂。高贵之族。非造门不见。尝着僧帽。食犬肉。读楞伽经。翫世不恭。余亦不嫌其放也。暇则召饮阁上。倡和积数十首。比今别四载矣。闻隐峄山间寄山中之作。念兹不释。遂梓前什以招来者。山人名登春。新河人。诗宗少陵。亦燕赵之佳人也。观者自得焉。万历丙子。夏日。濮阳北山达生道人。李先芳。伯承甫识。 

　　◆清平阁倡和诗 

　　李北山 
　　宋鹅池三先生着 
　　李连山 
　　中州王培益仲阅刊 

　　自楚归访李少卿于濮上（鹅池） 
　　和（北山） 
　　九日夜集北山园亭赏菊观妓（鹅池） 
　　和（北山） 
　　赠小妓（鹅池） 
　　和（北山） 
　　会台观赛（鹅池） 
　　和（北山） 
　　同宋山人饮会台庄 
　　和（鹅池） 
　　读金刚经呈李公印正 
　　和（北山） 
　　自制竹皮冠作（鹅池） 
　　谢赠（北山） 
　　遣兴呈宋山人 
　　和赠（鹅池） 
　　冬日饮李公西园 
　　和（北山） 
　　赠宋鹅池 
　　答赠（鹅池） 
　　清平阁饮宋山人二首（北山） 
　　同赋二首（鹅池） 
　　附峄山晚眺 
　　山中书事寄怀濮阳李北山符卿 
　　寄答二首（北山） 
　　附自峄山来访李北山（鹅池） 
　　喜宋鹅池至自峄山见访（时六月十五日　北山） 
　　题仙人白鹿图为北山公寿（鹅池） 
　　和答宋鹅池山人见赠寿词（北山） 
　　送宋鹅池还赵 
　　将还赵郡留别李北翁（鹅池） 
　　再送宋山人四首（北山） 
　　留别再赋四首（鹅池） 
　　附再游濮上饮李理卿第感今怀昔因而有赠（鹅池） 
　　答别宋鹅池山人还赵（连山） 
　　留别李连山三首（鹅池） 
　　答别三首（连山） 
　　中秋五益亭联句 
　　鹅池在山有客相访 
　　山人宋鹅池蹈海序（邢侗） 

　　○自楚归访李少卿于濮上（鹅池） 

　　鹅池 
　　十载南冠学楚吟。半生踪迹任浮沉。秋风客路冯驩铗。暮雨山堂叔夜琴。濮上故人闻独钓。山中丛桂得相寻。归来不惜黄金尽。易水歌残壮士心。 

　　○和（北山） 

　　北山 
　　君如王粲客荆州。作赋登楼岂薄游。橘性巳随淮水变。鴈声常带楚云愁。论交四海希青眼。采药三山转白头。不向汀蒲寻钓伴。更于何地觅丹丘。 

　　○九日夜集北山园亭赏菊观妓（鹅池） 

　　鹅池 
　　白酒暎尊空。黄花裛露浓。征歌来卫女。扶醉有巴童。香雾沉兰圃。晴烟驻桂丛。海风吹月上。移席小阑东。 
　　白露何漙漙。黄华凄以寒。北堂闻蟋蟀。南斗正阑干。楚客心如玉。燕姬气若兰。过降君子宴。磬折尽交驩。 

　　○和（北山） 

　　北山 
　　开筵逄九日。选妓出临印。醉折篱花赠。逾增国色秾。髻偏学坠马。腰细欲争蜂。何似金钱会。瑶台月下逢。 
　　后亭秋更好。移榻复邀宾。月上回银烛。风来倒葛巾。暗香花浥露。重碧酒拈春。却笑龙山会。当时少丽人。 

　　○赠小妓（鹅池） 

　　鹅池 
　　玉楼花发夜如何。银烛金尊小妓歌。白璧恨无酬地主。兰情楚思醉中多。 

　　○和（北山） 

　　北山 
　　燕姬生小任娇痴。好似鑯花飐嫩枝。问道破瓜何日是。春愁一带锁双眉。 

　　○会台观赛（鹅池） 

　　鹅池 
　　霸业古台荒。天寒野日黄。鸡豚秋社酒。篱落水云乡。对舞青溪女。齐歌白石郎。家家扶醉去。海月照枯桑。 

　　○和（北山） 

　　北山 
　　齐桓无处所。霸业有荒台。九月明农毕。千秋观赛来。竹枝歌野调。桑落出村醅。今古一相笑。雄图安在哉。 

　　○同宋山人饮会台庄 

　　于建台空秋草长。北风猎猎振枯桑。曾开霸业冠裳会。更结骚人翰墨场。当日才名超七步。至今花树挺千章。鄄侯一去青山老。留取烟霞醉楚狂。 【 春秋齐桓公盟于鄄即此地又为子建读书台】 

　　○和（鹅池） 

　　鹅池 
　　雄图霸业自消沉。旧井荒台蔓草深。远树霏微连岳色。高原蜒蜿带河阴。野塘秋水庄生赋。沙苑幽兰楚客吟。当日牛山空下泪。谁知凄断雍门琴。 

　　○读金刚经呈李公印正 

　　籍草坐环堵。暂诵金仙辞。香云流户牗。蔬水静斋厨。冥心契玄奥。晨暮忘饥劬。有为非妙法。无往即真如。河沙喻天地。缘业开群愚。我本素心人。担囊来海隅。青莲李居士。而有维摩姿。随处给孤园。印正灭狐疑。白首惜归晚。曹溪路匪迷。 

　　○和（北山） 

　　北山 
　　荆楚有高士。久离世网婴。巴童时作礼。口诵般若经。一诵暂脱觧。再诵弥凄清。顿令六根洗。三藐窥上乘。恍若见伽足。彼岸或可登。况值落暮侯。商飙起林垧。冷然无所住。心与秋水澄。愿言税尘鞅。永矢授无生。 

　　○自制竹皮冠作（鹅池） 

　　鹅池 
　　睡起筠窓尽日闲。儿童拾箨自裁冠。楚因不是山中相。且伴烟霞老岁寒。 

　　○谢赠（北山） 

　　北山 
　　一从觧组出金銮。白石山中炼大丹。散发不知搔更短。山人却赠竹皮冠。 

　　○遣兴呈宋山人 

　　落魄金门老岁星。归来调笑双眼青。奚囊不贮雕虫技。曲几常参龙虎经。镜里任教添白雪。床头那复问青萍。高楼坐拥如花妾。月下弹筝倚醉听。 

　　○和赠（鹅池） 

　　鹅池 
　　桂树冬荣覆院幽。护寒鹦鹉傍青油。小姬对月偷教舞。少妇鸣筝不下楼。白雪常吟招楚客。黄金那惜买吴钩。不知婚嫁何时毕。五岳奇踪入卧游。 

　　○冬日饮李公西园 

　　言访高人庐。聿在古城濮。落日衔远山。归禽集乔木。楚童叩深扉。猧儿吠丛竹。梅花冻愈馨。瑶草寒仍绿。前厨办旨蓄。后庭征丝肉。谈咏古交编。绪论南华录。达生贵自我。君子知止足。 

　　○和（北山） 

　　北山 
　　至后气稍暖。言访山中屋。柴扉昼常掩。小犬声喔喔。黄叶覆苔阶。苍烟散花坞。速我好酒伴。□此慰幽独。腊梅吐新蕚。暝雀啅深竹。徙倚不知寒。天风在林木。 

　　○赠宋鹅池 

　　楚人不识玉。掉臂下江陵。湖海无名氏。乾坤有发僧。一瓢随乞食。千里独担簦。余亦逃禅客。相将谛大乘。 

　　○答赠（鹅池） 

　　鹅池 
　　白首无家别。青鞋掉臂行。屠龙空有技。歌鳯竟何成。濮上寻真隐。山中问达生。天涯岁欲暮。徒结紫兰情。 

　　○清平阁饮宋山人二首（北山） 

　　北山 
　　东阁峥嵘烟雾开。洞中日月隐蓬莱。龙蛇载笔供诗草。鹦鹉呼童劝酒杯。时有名姬能度曲。相从野老共登台。不知黄发催迟暮。自许凭高作赋才。 
　　小酌西堂意不尽。期君更上夕阳楼。斜飞宿鸟窥书幌。半落晴霞荡酒瓯。来为小山攀桂树。转看明月挂帘钩。庾公不浅登临兴。况是卢家有莫愁。 

　　○同赋二首（鹅池） 

　　鹅池 
　　寒日下江蒲。池山列画图。凭阑来野色。极目入虚无。兰茁春方浅。梅花岁欲徂。当垆歌正好。留醉酒家胡。 
　　雾树河源里。寒城濮水间。星云低绮席。灯烛媚朱颜。美酒淹长夜。纤腰姤小蛮。他乡有游子。留滞小重山。 

　　○附峄山晚眺 

　　侧迭石梁倾。高原邾子城。幽泉花覆响。秘洞药长生。秋草秦碑没。白云汉畤平。鸟还山欲冥。无限旅人情。 

　　○山中书事寄怀濮阳李北山符卿 

　　秦汉残书乱不收。笑看双剑倚床头。岳云南渡凫山晓。海气西连汶水秋。去楚谁怜和玉泣。卧岩无复贯珠求。凭高不尽哀歌断。何处逢人问帝丘。 

　　○寄答二首（北山） 

　　北山 
　　鲁甸开仙窟。秦碑表镇山。弄瓦成大块。累石结重关。世远□机息。云深鹤梦闲。囊中有灵药。寄我驻颓颜。 
　　我忆荆州宋海翁。读书峄阳古洞中。傲岸君平还。弃世。颠狂阮籍自高风。眼底阅人尔不少。天下论诗谁最工。闻道山房多丽句。何如疏雨滴梧桐。 

　　○附自峄山来访李北山（鹅池） 

　　鹅池 
　　山居亦自好。忽动美人思。秋水将同赋。停云敢滞期。方云心匪石。复念发成丝。蹙膝华轩下。一尊共我特。 

　　○喜宋鹅池至自峄山见访（时六月十五日　北山） 

　　北山 
　　山中怜独卧。濮上喜相寻。咳唾烟霞气。团圞明月心。别来儿女长。老至鬓毛侵。握手炎蒸候。清风满竹林。 

　　○题仙人白鹿图为北山公寿（鹅池） 

　　鹅池 
　　东华仙人夸白鹿。手持节旄握宝箓。羽扇霞衣风摇摇。须臾万里何神速。韩众翩翩前致辞。青莲居士六旬六。五娥鳞次进蟠桃。瑶函丹简纪五福。寿筵高张濮水滨。华轩乐奏南熏曲。常棣园中庆连枝。儿孙膝下走羣玉。箨冠道士捧琼觞。金粟谪仙抚玄鹄。醉中同咏五岳歌。为君舞情如何。千秋万岁意不尽。门下报恩谁最多。座中更有齐貌辩。三言为主生荣那。意气从来我不少。披图赋诗何草草。待君千岁炼精魄。相随还访东华道。 

　　○和答宋鹅池山人见赠寿词（北山） 

　　北山 
　　老大今年六十六。日日搔头卧空谷。看花常与春作伴。居家但愿平为福。箨冠道士忽相访。腰系诗瓢骑白鹿。酌我北平白玉浆。赠我南山紫芝曲。嗟嗟岁月苦无多。童颜不驻如我何。握手别君忽四载。向来忧喜何纷那。别日常多见日少。一回相见一回老。白云回首似君稀。中怀当为知者道。有子宁论纸笔知。无官最爱清贫好。饮君酒。欲倾倒。银烛煌煌彻昏晓。君家何在青山杳。丁令一去人民非。涧畔长松独矫矫。我有东皇太乙图。借君彩笔任挥扫。诗成夜半风雨来。庭前处处生芳草。 

　　○送宋鹅池还赵 

　　燕赵产名士。壮游荆楚西。依刘成阻绝。御李费攀跻。掉臂寻东道。看山过别蹊。抱璆心自媚。完璧手长携。久客身将老。思归路转迷。剑临南斗合。马为北风嘶。来自灵岩下。因逢珠树栖。到关占紫气。开卷拂虹霓。岂少绨袍赠。相留翰墨题。停云怀故国。落日渡清溪。人似丁令往。秋多蟪蝈啼。家贫怜壁立。囊被问诗奚。有安难成业。无妻更守闺。乡园惟鸟雀。城郭半蒿藜。待了庄周梦。还应入会稽。 

　　○将还赵郡留别李北翁（鹅池） 

　　鹅池 
　　挟书出鲁关。高揖谢名山。湖海寻同调。烟霞尚在颜。才名元度外。辞赋且人闲。客人囊频涩。秋深鬓益斑。白鸥依水宿。鸿鹄何云攀。自笑身如矢。谁知刀有环。居将伤岁暮。去不为途艰。旧业花三径。新河水一湾。首丘狐自恋。遶树鸟空还。璧在心犹壮。珠投泪欲潸。平原不可作。肝胆向谁扳。 

　　○再送宋山人四首（北山） 

　　北山 
　　君乘濠濮兴。北游燕赵间。燕赵多佳人。能不重跻攀。 
　　西风吹角巾。飘飘望桑梓。举头见青山。莫道无知巳。 
　　与君如落叶。偶被秋风聚。聚散随秋风。寸心金石固。 
　　曰归复曰归。十年归未得。人不生空桑。谁不念乡国。 

　　○留别再赋四首（鹅池） 

　　鹅池 
　　长揖辞所知。去去濮水上。执手两无言。秋风为惆怅。 
　　自识浮生理。羞歌行路难。饮君一斗酒。醑此百年欢。 
　　天地蘧□庐。何人不是客。浮云本无心。游子念将夕。 
　　不佩千金剑。不乘五花马。出祖皆名流。结交多长者。 

　　○附再游濮上饮李理卿第感今怀昔因而有赠（鹅池） 

　　鹅池 
　　昔别是何日。重来情更亲。春游尊尚在。夜醉榻犹陈。有子能传业。无金不是贫。十年漂泊意。老去向谁论。 

　　○答别宋鹅池山人还赵（连山） 

　　连山 
　　鸿鹄奋高举。宁随燕雀游。狂来双眼阔。老去壮心留。落日淹行骑。秋风忆故丘。青山看憩迹。何处结搜裘。 

　　○留别李连山三首（鹅池） 

　　鹅池 
　　乞食走他乡。感君重交结。欲还故里闾。恋恋难为别。 
　　萧萧古帝丘。别君从此去。形往心独留。长遶汀蒲树。 
　　因读古交篇。乃知郈成子。心踰两无言。今日谁能此。 

　　○答别三首（连山） 

　　连山 
　　平生一片心。耿耿不轻许。不是为穷交。相逢无一语。 
　　为客青阳暮。还家白苎秋。君心似秋水。无处不悠悠。 
　　君巳无家别。行云有时返。新酒映黄花。重来未应晚。 

　　○中秋五益亭联句 

　　醉月连霄未觧醒。（北山）问奇还过子云亭。长松瑟瑟寒逾翠。（鹅池）细草菲菲晚更青。有客剧谈东海若。（连山）与君同勒北山铭。相逢况属中秋节。（北山）莫问天涯两鬓星。（鹅池） 

　　○鹅池在山有客相访 

　　停车座看临风晚。霜叶红于二月花。远上寒山石径斜。白云深处有人家。 

　　○山人宋鹅池蹈海序（邢侗） 

　　邢　侗 
　　古堂阳地隶今真定。宋布衣鹅池登春邑人也。往落魄游江陵。荆州故守。徐太室先生。延之上客。数与谈诗语合。吴门词客如云。不如一山中布衣矣。比徐公以封守事忤当涂。解绶家居。而山人衣道士衣。徒步三千里过访。坐徐公竹林中。目持蛰饮酒。意良适。未久别去且二十年。而徐公遘会风云。超拜大宗伯。山人乃走上都。逭叙故驩。宗伯不厌也。又三年。宗伯归。山人□新河过余言且将访宗伯山中。索醉诀别。寻走钱塘。弄江涛。脱履江头。乘潮上下。乐哉。即南面百城。不与易矣。巳复谓子愿子愿君视宋登春。岂松栢四周间人。余时大□□□燕赵士。自昔死鱼肠龙雀不闻死潮比乃甲申寒食时也。居数年。绝无音尘。而是岁十日。新安余叟。适从江南来。才系马。即啧啧道宋山人□。谓山人某岁过宗伯。宗伯馆之。礼敬有加。□□□瞻顾异常也。时大风□□□挞家僮。谓僮慢我甚。宗伯即鞭挞家僮百。山人佹谓杖才从青衣上拂。柰何惜一平头奴。今□海内名士乎。一旦懊恼辞且去。问舟于宗伯。宗伯为□艇子。与载米数斛。笋脯酒浆。称是仍移饮饯之城门外。山人为强一举白造次趣傍人勿悞我潮信。意殊不屑。宗伯亦掉臂去。山人乃趣舟。抵四十里许。海头不知昏晓。径跳白波逝矣。傍人初意宗伯客。揽舟观潮。不谓咄嗟自葬鱼腹中也。嗟乎。泪罗采石。登一咸三。亦□□□慷慨悲歌之□作使然矣。余乃为诗吊之。复为序致前□。东南好事之家□□余言竖石。正自新奇可喜。何必重问要离之□乃侠骨香也。 

附录： 

宋布衣集三卷（直隶总督采进本） 

明宋登春撰登春字应元新河人少能诗善画年三十余卽弃家远游足迹几遍天下晚乃依其兄子居江陵之天鹅池因自号鹅池生徐学谟为荆州守深敬礼之后学谟以尙书致政归登春访之吴中买舟浮钱塘径跃入江水以死邢侗来禽馆集有吊宋叟诗序称登春尝语侗君视宋登春岂杉柏四周中人其生平立志如此葢亦狂诞之士也其诗本名鹅池集文名燕石集学谟尝刻之荆州此编为康熙乙丑王培益所刋始并诗文为一集登春文章简质可匹卢柟蠛蠓集而奇古之趣胜之其论诗先性情而后文词故所作平易自然而颇乏深意然五言颇淡远可诵朱彝尊静志居诗话以贾岛李洞为比亦庶几拟于其伦矣（四库全书总目·集部·别集类） 

鹅池生　　（明）徐■〈火勃〉 撰 

（四库全书·子部·杂家类·杂考之属·徐氏笔精卷四） 

赵郡宋登春自号鹅池生壮岁须眉皓白任侠游燕赵间后薙髪为僧不知所之吴郡徐大宗伯学谟为之传而梓其诗诗悲惋豪逸尝赋侠客行云赌掷赛刘毅家奴过孟贲千金不肯顾一剑为酬恩赵瑟停凰柱燕姬促象尊平生款段马羞入孟尝门又抱玉几年终献楚懐书垂老莫干秦又酒肠方大黄金尽世事才知白髪多皆自冩其胸臆者也



宋布衣集 明 宋登春

●目录 

　　鹅池生传 
　　宋登春传 
　　文集 
　　诗集 
　　双鹅集 
　　清平阁倡和 

　　●鹅池生传 

　　鹅池生者。姓宋氏。名登春。字应元。赵部新河人。生壮岁颅发即衰白。因自号海翁。人业以海翁称之。晚居江陵之天鹅池。更号鹅池。生宋氏。故新河农家。其先尝累高赀。生少失父母。以亡訾省家益贫。然性嗜酒。家贫不能长得酒。则时时发愤读古人书。见前世结缨射书。击筑弃印诸贤豪。急难奇节。未尝不慷慨悲歌泣数行下也。生始慕侠能挽强驰骑。间出其余智为小诗。辄自喜。不欲以示人又称稍通绘事。师江夏果伟邻之父有颀而□者生戏为之貌。绝肖。父因劝生益习此。可作生业何乃日沉酣落魄里中也。生不应。以是里中尽目为狂生、亡所知名。年三十、会。一岁间。妻子女五人。俱相继死。生仰天叹曰。咄嗟。天乎。将驱我于埃壒之外乎。遂屏家于其兄。而自囊书远游。游至博陵。博陵有故。所善客、怜之。饩之塾舍二年。生默默不自得。竟谢去。去之京师。日跨一蹇驴。行长安道中。往来觅诗。方是时。临淄布衣谢榛。以诗游公卿间。声籍甚。生间得其诗唾之曰。作诗何为者。而今七尺躯。津津谀贵人丐活耶。居京师月余。亡所遇。又去之渤海。入兖州。登峄山。观秦皇帝遗碑。还居长白山一萧寺。出囊中故所贮汉魏盛唐名家诗。闭关揣摩。如是者三年。颇窥作者之户。遂大放厥词。而于五言尤工。眼骎骎白亡今人矣。又去而浮淮海。渡杨子江。登北固山。以望金陵。钟山紫气。过云阳。匍伏延陵季子祠。下涉吴会。访钱塘天竺灵隐诸降。巳复走徐青。归新河。数日又去。出居庸。循太行山。而西穷阙陕泽潞诸边塞。其在井陉。尝居龙窝寺。瓶粟罄矣。寺僧厌苦之。生曰。僧毋窘我。我试绘一小图。持至市中。当得粟。巳而果鬻粟五升。伺粟不尽不更绘。而市人争欲得生绘。则日担粟诣寺门相聒。生不能堪。乃避至城外一山楼。楼依岨??歨绝。樵苏所不至。山鬼昼出侮人。生坐卧其中。第翻华严经数卷。足不履户外者累月。山中人疑为逋客。将逐之。而生遂游太原。太原之逆旅人。以生衣垢敝。待之不为礼。会旁舍贾。欲觅诗为其长者寿。逆旅人以试生。生即与之诗。复问生能书乎。又与之书。逆旅人始恨知生之晚也。而贾更制鲜好衣数袭遗生。生佯受之。而转投其逆旅人。逆旅人愈惭感。生复自衣其垢敝者。长揖逆旅人去也。巳由栈道入西川。游峨眉山。遡巫巴。下荆鄂。将达于浔阳。返于黄。迂云梦。而北走大梁。偶憩钧州酒肆。而钧州有党中丞者。得其所题酒肆中绝句诗。强致之家。留数月。复自宛涉襄。过京山。生所跨驴。蹶于唐氏之淖。倾其囊中书。曝之衢。唐氏异生所为。要与之饮食。欢相得也。遂主唐氏一岁而行。唐氏为刻其诗。传荆郢间。更赠生二童子。即生所呼为丹砂白石者。生挟二童子。转江陵。登王粲楼。读其赋。感昔贤流寓地。有终焉之志。始生数年前。尝至江陵。居城西开元观。故辽王奇其诗。召谒便殿。语不合。一夕遁去。去数年复来。生老矣。乃依其兄子宋鲸。耕天鹅池之石田。岁获菽十斛。生以其半易米。杂菽炊。日度一餐。稍羡。则尽以给酒费。昼夜哦诗不绝口。是时吴人徐学谟。为荆州守。闻生高。自往物色之。生始匿不欲见守。至再始见。明日生戴紫箨冠。衣皁绘衫。报谒。据守上座。守侍人窃窃私语曰。客颛妄亡知。守柰何轻威也。久之。往来廨中。而守之寮吏。奉守意。皆浮慕生、为。谬恭延致之。生揣其无实。终不肻一往。守为生授室城中。从天鹅池徙之居。约以他日见访。是日守偶先何有所往。经其门而迟及之。生恚曰。守胡绐我也。比临其室。生巳键扉卧。不欲内守。守令人穴其垣入见。生方科跣、席一藁。僵偃壁下。守笑曰。若欲为庞萌耶。琅琊人将捕汝矣。生起谢曰。室无凡榻。难淹尊官耳。因索酒饮之。薄暮而罢。其从数年。守坐废家居。生在江陵。念守憔悴。业欲从之游。而贫不能促装赍。乃诡□羽人装。手持一钵。裹败衲而行。乞于途。自江陵茧步千里。来海上。海上人以为守客远来。争劳苦之。而日持河豚酒享生。生一嚼而尽。明目见持河豚酒者不为谢。亦不知为谁。其后持河豚酒者遂不复至。而海上主帅迎公者。亦以守客。故遣人遗之金为生寿。生挥之曰。将军以贫士为金游耶。东海若笑我矣。幸使者谢将军。时守欲买田舍生于海上。而廉其性肮脏。不能谐时俗人。不复强也。居三月。别归江陵。生归。守嘱之曰。江陵难将作矣。盍定计审处之。生颔之而去。其后二年。辽王果废为庶人。比奏当成。而庶人之客亡得脱者。生尝为庶人上客。而又为人倨。众将甘心焉。始守所授生室。故宗人产、货之。值四斗金。守以生羁旅。恐后或攘之。为密署数语于契尾。钤识而归生。至是宗人乘庶人之隙。诬其夺、而与生。讼之官。官覆契尾钤迹验白。乃以室还给生。生久在庶人所绝。不与用事者。比、庶人常召生游别宫。声妓满前。他客或故为调笑。以悦庶人。生第端坐竟日夜。即饮至大醉。日不流睨。庶人益敬惮生。每见生辄为敛容。生之不及于难以此。自庶人废。生不乐居江陵。乃转鬻其室。以分溉宋鲸。而自携少赀。逍遥七泽间。最后游石首。石首士人。喜生来、与之结社为诗。少年张氏某者。豪有力。而佯以诗为名高。生不少与可。少年衔之亡所泄。会他处召客。少年故与生争席。伏奴棰击之几死。寻赂县官贾某。械而出诸境。石首士人。避少年亡赖。而又慑慑令威。莫敢开言救生。心山境。而阴行贿。疏其械。纵之逸。生又还江陵。遍谢其故所往来人。而斥二童子姑去。乃自童发为头陀。不知其所之。万历初。守复起为楚行省右丞、行部江陵。宋鲸方为人佣作于野。识故守。跽而陈石首事云。徐子曰。昔孟襄阳以诗穷。顾藉与荆州张长史。蓝田王右丞游。二人尝荐之玄宗朝。即不用。而襄阳之名。以附青云益高。生五言诗。有逼类孟襄阳者。如闲居云。平生欵叚马。不识孟尝门。清明目海上云。一盂寒食酒。东海吊田横。其清婉悲激。非近岁布衣诗可俪也。乃考其游迹几遍天下。囊中亡一钱自随。以是所至数穷饿。即穷饿。不肻轻见一贵人。即贵人自见之。意稍咈。竟掉头去不复顾。世方指为异物。谁复传其诗。至石首之事。戹弥甚矣。然非其所自取。徒以羁旅。故为少年所乘。此韩淮阴他日召而赏之者也。何遂愤懑逃世。太史公称独行之士。空室蓬户。咀藜裋褐。不厌死而巳者。岂斯人之谓欤。 
　　吴郡徐学谟撰 

　　●宋登春传 

　　见旧志 
　　宋登春字应元。号鹅池山人。山人性敏识卓。貌昳气豪。少不事家人业。好侠嗜酒。慷慨悲謌。有睥睨一世之志。非六经秦汉不文。非左国班马不读。诗祖少陵。画宗吴伟。年三十余。阖室尽丧。因涉易水。踰太行。至晋魏寓居山中。闭关读书者十年。巳而出函谷。经巴蜀。过闽粤。游建康。遡三江。道九疑。驻楚郢。下江陵。顺流而东也。登太山。观渤海。至邹峄。又潜修者数年。其文愈高。其诗愈豪。前无古人。眼空今代矣。万历五年。自峄山还乡里。拜丘垄。邑侯结庐以处之。然而非其志也。尝谓族人曰。我死即效古人赢葬我。不然。吾有蹈东海而死耳。初以为枉语。踰年。辞族人亲友。复之云间。客于徐宗伯家居无何。一日谓宗伯曰。君为我具小船一只。载酒果送我蹈海。宗伯如其言。果蹈海而去。不知所终云。山人所著。有燕石文集。布衣诗集。清平唱和。诗禅琐评。数卷行于世。徐宗伯为作鹅池传。邢少参为作蹈海文。并挽诗数首。俱见艺文志。 

　　●宋布衣文集卷之一 

　　赵郡宋登春鹅池着　中州王培益仲阅刊 

　　韩孝子传 
　　辽小纪 
　　兖州四大景诗序 
　　送游公兵备井陉序（代作） 
　　与兖州乙中桥秀才书 
　　荅乐陵王鳯冈书 
　　何蹻小传 
　　与濮阳李理卿连山书 
　　籧庐生传 
　　书侯生活役夫卷后 
　　附乐陵王书 
　　辞乐陵王书 
　　泗上公传 
　　海岱耕夫传 
　　泗上送吕琴士还开州序 
　　与桐冈谢明府书 
　　再答高生书 
　　辞鲁宗室龙山书 
　　谢乐陵王携酒见访山中 
　　与高生书 
　　游峄山记 
　　约李伯承少卿游峄由书 
　　附李北由答宋鹅池约游峄山书 
　　新河县守令题名记（代作） 
　　重筑宁晋县大陆泽堤祭后土文（代作） 
　　与澧州刘洞衡先生书 
　　上邢子愿使君书 
　　上余杭周君书 
　　荅子愿书 
　　正节侯列传序（代作） 
　　再上子愿书 
　　荅辽王书 

　　○韩孝子传 

　　昔者吴延陵季子聘于鲁。入其国而说其人。察其俗而知其政。闻其乐而辩其德。先王之道于是乎见矣。苟以心观之。何今昔之有哉。予自楚过卫适驺。闻有韩孝子者。清修苦节之士也。以明经中嘉靖乙酉乡举。因母老不可离于膝下。以此故不仕。孝子曰。朝廷明制、都鄙养士。所以待用也。吾不为之用。坐受其赐。于此心不安。遂以某年月日食廪若干。鬻田宅服物。依数输于官。时人笑之以为痴。母死庐于墓侧。朝夕负土成丘。高数仞。读书明道。不喜浮文。跏趺坐、常数月不语。有子仅能膺门户。年七十卒于家。鸣呼。哀哉。韩孝子天性之善如此。若幸而生于昭定之世。得圣人而裁之。其造就岂止此哉。繄曾闵之亚也。其行实姑为之录。以俟观风者采焉。自有太史公书之。传之天下。流于后世。可以厉贪夫。激薄子。有裨于世教多矣。孝子名元仕。号海鹤。兖州府滋阳县人。 

　　○辽小纪 

　　辽王植。太祖高皇帝第十四子。洪武十年生。母韩妃。生二年。初封卫王。改封辽王。国于辽东广宁城。王好武力。得廵边出塞。练简士马。巳而坐罪夺禄。卫靖难兵起。渡海归。改封荆州。倍加禄。得支二千石。尉校三百人。旗军三百人。文皇即位来朝。卒谥简王。子贵烚立。荒淫无道。废为庶人。简王第四子。贵燰立。卒谥肃王。子豪墭立。世子恩鏋卒。以世子妻妾殉葬。宪宗不许。肃王次子恩金鑙立。卒谥惠王。子宠涭立。卒谥王。子致格立。嘉靖三年封。卒谥庄王。子宪■〈火节〉立。初封句容王。嘉靖十八年。□隆庆三年坐罪。废为庶人。发送高墙。国除子幼。其母娼也。今寄养楚王府。无行。论曰。膏梁之性难正。有以也夫。传曰。骄奢淫泆。所自邪也。四者之来。宠禄过也。辽自首封。相继七王。无大显德。今庶人■〈火节〉。性鄙寡施。渎货无厌。蔑宗亲。秩优竖。自恃察宪小才。谓人莫巳若者。轻积细过。以致侮慢贤豪。自陷机穽。而莫之知也。悲夫。七世宗祧。荡覆烬烕。何辜哉。何辜哉。万历三年。九月初一日。 

　　○兖州四大景诗序 

　　兖州山东重镇也。鲁周公所封之域。左据海邦。襁负岱宗。肠胃洙泗。怀挈凫绎。为荆吴孔道。乃天子藩屏之地。古昔睿帝喆王所自出也。迨今圣裔帝冑。济济振振。而多才贤。其荐绅学士。犹敦尚古礼。往往有良刺史来守是郡。名列古志多矣。由此观之。非乔岳之精。沧溟之灵。焉能致之哉。因绘四大景诗以纪之。见一州之壮观。百代之雄图也。 

　　○送游公兵备井陉序（代作） 

　　游公守兖三载无秕政。朝廷擢为山西兵宪。分廵畿内。防守要害。统理戎务。获鹿为驻节之所。乃战国赵之石邑。今我腹心之地也。其西则有上党云中九原。为之右臂。其东则有渔阳密云辽海。为之左腋。太行鴈门。紫荆井陉之口。此为天下之脊也。若乃易水鹿泉。常山滹沱之险。正当京南巨冲之镇。出入吐握之门。五方杂处。多不轨之民。自古陆梁之乡。用武之地。至今引弓控弦之士。毡裘狗马之俗。犹夫昔也。乘衅之雄。狗偷之盗。或时窃发。而民用不宁。非明喆君子。兼智仁勇之德。不能以镇之。经国者以此为隐忧焉。窃以公命世之才。秉文武之资。智足以知民物之极。仁足以使三军乐死。勇足以断疑发大计。即公车所莅。抚面治之有余矣。自今我皇上。顾无腹心之忧。乃有股肱之庆。天下元元之民。厥有望哉。即今首夏。闻公戒日餙驾。旌麾北指。父老垂涕。相诵盛德。虽牛童马走之口。亦载诸道途。燍生敬裁芜辞。聊代一钱之赠。 

　　○与兖州乙中桥秀才书 

　　鄙人少无检操。性惼狭。实不能容物。尝因触冒权贵。脱虎之口屡矣。亦不能自改。多为人嗤笑。以故亡匿山谷间。唯与道流日亲。孤陋寡闻。不复比为人数矣。曩者以文章辱知于足下。虽有过情之誉。鄙人不敢自信。亦不敢不加勉焉。恐先犬马之年。不附足下所望也。鄙人近来方知足下之义甚高。事无过举。皆自衷出。何横为流言所加。谤讟日兴。鄙人甚惑之。至夜不寐既而思之。若有所见也。请试言之可乎。吾昔闻之君子。去泰去甚。所以防患也。鄙人常以此自警。固不敢为荷礼小节。以形诸人也。所以者何。夫太白者易汗。甚廉者易毁。过洁者易辱。是以申生遭骊姬之难也。屈原罹怀王之放也。二子皆由此道以致之耳。由是观之。非同明不能相照。非同类不能相求。非同声不能相应。人情然也。物理亦然也。何以见之。夫南威之容。天下孰不以为美。而嫫母嫉之。妍媸之不同也。泥蟠之翼。天下孰不以为神。而鳣鳅侮之。类之不同也。高世之才。独知之行。天下孰不以为贤。而庸人议之。不肖者非之。道之不同也。且夫善人夜行。自保其不为盗窃。不能使狗无吠巳也。君子谋事。自保其不失忠信。不能使人无疑巳也。此其势之必然者也。又何刺□于其心哉。人有争年以长。以不辩者为胜也。是故君子见其大而忘其细也。操其常而任其变也。严其巳而畧其人也。是柳下季遇三黜而不去。管夷吾就囚虏而不辞。是必有故也。如使南威与嫫母坐而争怜。失其所以为美矣。蛟龙与鳣鳅起而相牙。失其所以为神矣。喜士与臧获数而较长。失其所以为贤矣。譬若隋旁之珠。使之弹雀。与瓦砾何异。干将之剑。操之割肉。与庖刃何殊。如是者。孰不谓贱其本而贵其末哉。大雅整之于身。与农父揖让登降可乎。如是者。孰不谓重其所轻而轻其所重哉。是故君子即物而议。比德而交。权时而作。见可而进。知难而退。周旋不失。其所守之节也。若夫死生荣辱。得失毁誉。如浮云过目。瞬息而烕。乌有定哉。此可与足下尽言。岂敢为迷俗者论也。鄙人今尚良食。虽不能据鞍上马。亦可以有为也。足下毋以穷老而弃我。请间以教之。鄙人深有望于足下也。敬裁书出中。遥寄城府。傥赐回音。挥云以待。 

　　○荅乐陵王鳯冈书 

　　鄙人适值穷老之年。逃遯山中。岩居谷饮。于世何望。朝夕袚除其心。虽以文章自娱。不意足下辱惠玉声。道及往事。鄙人感激充臆。为之大息。昔者令先王待鄙人不薄。列之于宾客之中。揖之于广庭之上。言听计用。自幸有国士之知。当足下为子时。践石以上者。即有孝闻。着于藩国。至于今齿疏发落。遇鄙人无异先王之日。盖闻仁不忘亲。谊不遗远。德之至也。去仁无亲。废义不立。审足下既不遗疏远之人。是必不忘亲矣。不忘亲。不遗远。人孰忘遗足下哉。鄙人独宿长夜。梦想容辉。俛仰山中。恨无晨风之翼。荒具短札。遥寄左。岁杪隆寒。足下当为宗祧自爱。 

　　○何蹻小传 

　　何蹻者。东郡人也。幼习尚书。举孝廉。隐居不仕。以才雄自高。性抗直。不诡于俗。家贫。好着书。喜黄老。一时宗室贵人。皆慕爱之。多相迎致不就。昔曾雅予。凡有论辩。至今尚记忆之。大抵论为文章诗赋。以养气存神为主。去俗澹泊为要。非圣人之言不存。非三代两汉之书不观。虽饮食起居。亦与诸人异。目之曰蹻。以故多嗤之。与予别二十年。后闻竟以馁死。论曰。非俊疑杰。固庸人常态。不足怪也。至于嘉言善行。没没无闻。呜呼。大璞不毁。无以为圭璋。椅梓不残。无以为琴瑟。斯言季世也。庸讵知夫所谓淳厖之上也乎。此可与渊心志道者言。不可与浅学迷俗者道也。何子其有也夫。 

　　○与濮阳李理卿连山书 

　　鄙人无行。逃死山中。岩栖云卧。朝夕与樵牧为伍。掬泉煮茗。趺坐焚香。此山中活计耳。昔者一遇足下于濮水之上。谈笑大噱。引满举白。披心写意。实无纤介不合。当是之时。自恨相见之晚也。不意别长远矣。至于今。缅然引领西望。烟云飞鸟。无不系情。前岁杨生附书通问。眇无音耗。殊为惘然。意足下弃我如遗迹焉。又肯念山中人山中人。 

　　○籧庐生传 

　　泗上公有冢嗣曰颐埴其名。籧庐其号。鲁贤公子也。自穉齿诵六经四子书。及其抱子时。道既通。南游荆吴。东表海岱。还历稷下。寻古圣贤遗迹。访问岩穴高士。年三十。畊牧峄泗之阳。冥仁义。薄曾史。探圣域。□玅门。刍狥万物。蜉蝣天地。不知富贵之为荣。贫贱之为辱。死生寿夭之为变。此其所以遯世无闷。而与造物同游者也。予读古周易。至井渫不食。灾尝不掩卷三致叹。古之君子。没世而名不称者多矣。岂斯人之徒欤。嗟夫。嗟夫。书其事以遗后人之慕善者。鄙人何敢与于斯文。 

　　○书侯生活役夫卷后 

　　初世宗皇帝四十五祀。春正月。即有淮徐河渠之役。大起南北于夫。除饷代四十万。颁白者与焉。适岁之不易。民虽藜羹藿鬻。曾不满腹。被袯襫。戴簦笠。偫畚挶。沾体涂足。自春至夏。□惫劳极。嘘气成云。挥汗成雨。蒸而为疫。毒流千里。呻吟之声。遍于郊野。伤而不起者甚众。河渠之功几废。司事者忧之。以书币征侯生等六十人。给以仆马官食。各分部昼夜廵其病者。往来百里之内。诊视凡数越月。董役者记之。所痊活一万四千余人。生之功居多。论曰。医之为道也大矣。是以圣人不居朝廷。而隐于医卜。故曰医乃仁术也。民之司命也。自黄帝臣俞附之后。邈乎无闻。至春秋之世。秦越人活虢太子决。赵简子七日而寤。汉文时淳于意。奉诏问之。此见于太史公之所记载也。考之上下。数千年、唯称此两人。不亦难乎。医龢所谓上医医国。其次疾人。较之侯生。虽不放之于古。亦非俚俗医师所可比拟哉。 

　　○附乐陵王书 

　　不肖孤某。再拜稽首。奉书先生有道。孤不德。获罪于天。遭此闵凶、苫块之余僻陋无闻。恐不能承守宗祧。有负先王付托之意。日夜寒心。寝食不忘。思得贤者以辅之。此孤之至愿也。孤行年四十。阅人多矣。孤乃今而后知先王为天下士也。窃尝闻先生高卧一丘。而信义重于诸侯。礼让施及萌□。非道义之与。虽馈之千金。却而弗爱。先生其贤乎哉。孤之所谓天下士也。今先生自楚不远数千里而至敝邑。此天之所以不弃先王。而有意于孤也。先生独不念昔日一面之识。而忘孤之凉德乎。意先生必不如此恝然也。孤粪除先人之敝庐。拥彗以待先生。先生肯举玉趾以临。北面请益。幸而教焉。密迩举大事于先王。得讲于长者。使无失丧纪。不亦幸乎。孤犹当致力以奉左右而不辞也。敬赍锦绣四纯。宝璧二双。先于文马二驷。请致于先生。幸勿谈笑而挥之。即后遣使奉迎。青山之馆。翠芷之幄。辞猨鸟。谢松筠。出烟霞。渡洙泗。孤东向跂足而望先生如岳降也。礼仪深媿不腆。另具一通。不肖孤某。再拜稽首。奉书先生有道。 

　　○辞乐陵王书 

　　布衣旅人某。再拜稽首。奉书大王足下。春也窭人之子。远道饥寒。沉洿鄙俗之日久矣。末路无以目拔。遂至衰老。筑室山中。足下不知仆之不肖。欲置之侧席。以备顾问。饰宾馆。为诸冑子矜式。仆高足下之义。尝因以自裁之。既无寻足之禄。又乏一蓺之长。乃以区区穷僻之人。而求立乎高轩华冕之上。应对乎多方仁义之府。取容乎左右便辟之侧。是持方枘而加圆凿。其势不能相合也。亦明矣。人孰不云足下宫中。鴈鷔余食。可以饱仆也。况多残杯余濿。足以饫之。出人藜藿之肠。岂不欲哉。但惧失于朵颐。受者固为不祥。而与者亦几乎吝矣。此仆宁负罪。而不敢奉足下严命也。至于足下惠爱之意。岂敢忘之。仆又因足下以思之。方今白头游遨之士遍天下。抱一蓺而终身不得售者多矣。足下若肯择其可者而收之。仆将南游。为足下致之。又何难之有哉。唯恐足下之不好耳。吾友人张顺斋先生。此海内布衣高士。亦穷而无家者。今寄食于阳翟之里。其才艺文行。过仆百倍。他日傥以姓名求见。足下不惜阶前盈尺之地。召而进之。请面试之。乃知仆不妄也。某再拜稽首。奉书致谢以辞。 

　　○泗上公传 

　　泗上公者。鲁靖王之后。乐陵宣懿王裔子。太祖高皇帝七叶孙也。幼英发。壮而长鬟广颡。望之若玉立。说诗书。重然诺。好射击剑。有古豪侠风。人皆壮之。日与贵游公子。奇材剑客。椎牛击鱻。日费数金。围碁赌酒。终宴不罢。平原信陵之流亚也。年四十。携妻孥。庐于泗本之涯。因号泗上公。家无遗金。泊如也。九子一甥。登进士。公自拟向平婚嫁毕。无儿女之忧。遂杜门谢客。去华就实。不入城市二十余年。其发种种矣。公尝语人曰。人寿几何。虽勋庸当世。乘轩服冕。转瞬百年。一秋叶耳。宿有良田百亩。可以供饘鬻。薄田六十亩。可以供线麻。岁时伏腊分甘哺孙。弹琴击缶。咏謌先生之风。以乐其心。亦足矣。勋庸服冕。于我何有哉。人皆以公为达生。又以为得异人授导引之术云。仆自束发时。讲业于鲁。得侍燕居。执杖屦。而从之游久矣。因知泗上公。故为泗上公传。 

　　○海岱耕夫传 

　　海岱耕夫者。讳颐垫。泗上公叔子也。禄薄不足以给妻孥。退畊于野。因自谓海岱耕夫。性木讷。厌嚣嚚。被草衣褐。蔬食水饮。晏如也。日诵古文数篇。及高士列传。独喜陶征君为人。辟隙地。植蘜数十本。花时摘园蔬。沽时醪。招友于。折故旧。清言永夕。祝太平天子万年。宾主庆膺祉福。居常牧鸡豚。供父母养。暑则拖杖策。荫茂树。抱子弄孙。寒则拥败絮高卧。或数月不出户庭。人莫窥其蕴。时饭牛商謌若出金石。噫古。隐君子之流也。其志行不能悉举。此记其大畧也。 

　　○泗上送吕琴士还开州序 

　　开州古赵郡。与敝邑相去三百里。其地多枣栗之利。而民殷众富厚。慷慨之士。悲謌之子。接踵而出。以吹竽鼓瑟。击筑弹琴为乐。鬪鸡走犬。六博蹋鞠为戏。其俗今昔无异也。山人少学纵横家术。行游诸傍众矣。竟无遇之者。中年以操缦之技为业。往来江湖间。荐绅学士。咸器重之。适郑王自南还。从而学焉。以此海内之名大着矣。与予遇于洙四之间。言及音律之学。甚悉且详。杯酒为驩。旬日别去。赋诗以送之。泗水秋风。宁无悲乎。宁无悲乎。 

　　○与桐冈谢明府书 

　　仆自结发时。游学驺鲁之间。数奉教于诸君子。大有所获。唯足下为多。至于今颠毛尽脱。岂敢忘之哉。足下结驷连骑。旋轸西陲。不知几何年矣。自前岁方乃一见。嗟夫。人生嘉会。岂易得哉。葢有天数耳。非人力可能胜耶。仆屡闻足下斥及贱名。不知仆近来困惫。不能出门户。自信填沟壑之日不远矣。敢辱长者置之齿牙间哉。今岁新春。恭审玉体无恙。仆甚喜慰。既而复有所怀。仆尝谓人跻耄耋之年。虽持梁龁肥。服食参术。亦无多补矣。惟省思虑一精神斯乃养寿命之原。佚老之术也。足下业巳察之。仆徒作梗偶语耳。又何足较量也。虽然。狂夫之言。圣人择焉。足下择之乎。 

　　○再答高生书 

　　仆鄙野人。何敢比于人数。公何念之深也。岂其气味之相似耶。又何愚智之异乎。仆以足下鸿渐之翼。白璧明珠。岂终掩于尘埃哉。必有识者俟其后也。仆岂敢私知于足下。足下当为国家天下自珍爱之。使旋附启。 

　　○辞鲁宗室龙山书 

　　登春白吾子足下。仆本逋亡介特也。淹恤在外。三十余年。险阻艰难。备尝之矣。唯治古学。贵文章。朝夕不倦。至于今发敝齿腐。竟无遇之者。穷老以至此矣。又谁咎哉。尝试论之。怀荆山之璞。握灵蛇之珠。孰不以天下重宝惜之。然而投之必见怒。献之必见刖。此自信之不笃。葢非他人之罪也。若夫翳桑之殍。被表之子。耻夫尺寸之功。藐视无妄之金。此非矫情干誉。要皆笃于自信者也。去年五月。弃江南之业。自楚而归。至于城濮。得数君子矣。皆山东之隽也。今年春三月。过泗上。来驺峄。吾子见访山中。班荆道旧。觞酒豆肉。往复甚勤。又为之筑特室。治从者衣屦。且使之无呼庚癸。倏忽星纪屡迁岁云暮矣。仆惧怀宠之戾。日夜不知所裁。仆尝私曰。吾子之于予也。譬如草木。若非气味之似也。焉能以及此哉。某再拜奉书以辞。并谢吾子龙山足下。 

　　○谢乐陵王携酒见访山中 

　　恭承大王足下。不惜玉趾。见访山中。开醇酎。出丰膳。言笑尽日。复领绪论。徧及国语。与先秦策士之书。析精剖微。深中肯綮。仆瞿然而悟。忽焉而觉。飞动之意。渐化之机油然矣。神知心喻。口不能自道也。丽泽之雅。一至斯乎。家僮持简走谢。勿罪不恭幸甚。右启大王足下。 

　　○与高生书 

　　仆闻诸鲁人。言蕙轩子义甚高。有古列士之风焉。过听谬者之语。馈以醇酒一罂。肥牛一肩。以壮夫遇。我、意必将以有为也。不知吾耄而且惫也。苟见其貌而悦之。闻其言而恶之。是故君子不使人见而沮之也。若夫眩人之目。乱人之耳。吾弗能为巳矣。藉使蕙轩子。诚知吾耄而且惫。见而不沮。吾将与之面结以为驩矣。虽一日特牛之享。吾弗敢辞。惟吾子为知巳。故道之以醳蕙轩子。 

　　○游峄山记 

　　邹峄东方名山也。成祖南征时。特赐玲岩侯爵。载在祭典。万世不穷。非秦皇汉武荒淫之祀也。考之诗书传记。见于鲁颂保有凫绎。在春秋时为邾子国。于尔雅纯石相积。连属而成山。侧迭倾亚。窍穴逶邃。大槩似累爪之势。其余岩洞怪石。类物之形众矣。万历元年癸酉。三月。予与蘧庐生。自兖适邹。谒孟子庙。遵西南山麓而入。历小冈。沿曲磵。循无城。迤东转北。有读书洞。出泉清冽。盈坎而不流。于此更衣膳饔。复东行。披荆蓁。步草莾。萦回纡曲而上。有石。横枕崖畔。状如覆屋。前轩后杀。即燕子岩。岩下有小洞。刻石绘孔子像。有记。时喆薛君中离为之也。岩之右。孤桐在焉。根盘石隙。高五寻余。围数尺许。不知生于上古何代。自禹分九州岛岛。迨今三千余年。相传以为旧物。意大椿之类乎。与蘧庐生。引觞满酌。抚摩盘桓其下。良久。由此而之东北。升于山腹之间。至片石梁。约有半射。块峗突怒。若颓若圯。睥睨绝涧。其深不测。目眩股栗。欲退而不能。及下踰百步石。羣峰相环。原隰沃衍。草木郁茂。若有庐舍人境。泉流石上。可以漱濯。北望石壁立。似无路可通。至则侧身而入。陟岭砠。据石磴。由清宫至仙人洞。洞深数十丈。下有一穴。通山后而出。洞上盘石。可容数千人。道士屋宇。居洞之左。苍藤古木。佳卉秀石。曲有幽趣。可以游息。于是采山蔬。烹云茗。扫石焚香。考钟击磬。謌硕人在涧之章。日暮山紫。清晖娱人。霞巘烟峦。灿列画幛。景与神会。心与物冥。山水清音。比于丝竹。蘧庐生欲结茅读书。矢予有终老之志焉。其次凌晨。游至废宫。基址俱存。可宜卜居于此。向西北以渐而高。跻嵚崟。履碕礒。鱼贯猨引。乃能行至。此虽猎夫樵牧。地担释负。攀缘肋息。犹惧不免。其前道狭。益险阻绝。转自山口而上。两石相抱如门。过此。则见白云宫。坐石上。掬泉而饮。有古松七株。断碑残碣数处。访寻勒铭旧畤。四望苍然。汶济洙泗经其右。龟蒙徂徕峙其左。滕薛徐荒面其前。岱宗梁甫耸其后。四方形胜数千里。如在尺寸之间。夫子小鲁。愈亦信然。又北上五华顶。此最高处也。中有石窦。仅如瓮盎。匍伏蛇行。方出窦外。周若一亩之宫。两面峭壁。下临无地。前视盈尺之路。超距而过。有石枰可奕。在朝天泉之傍。传者曰。广成子修道处也。又指纪侯墓在崭岩之上。此处虽猨狖巧捷。亦不能到。何得而穴之墓之。有无不可考。此询方人之言也。如此异迹甚众。自不暇信。其梵宇琳宫。书房丹室。最盛于金元。兴替无常。弗可纪录。至于幽泉秘洞。亦不胜数。山之去地至巅。上下四十余里。纵横倍之。好奇之士。虽穷年游之而不能遍。繄予游天下名山多矣。未有若是奇而异者。内虚外通。钟灵毓秀。实圣贤发迹之所。藏蛟龙。生云雨。利民人。奠社稷。邹峄之功大矣。丰其禄。崇其秩。不亦宜乎。予与蘧庐生。每游必问。于是因识其处。归来常隐起于胷中。今年二月上祀日记成。蘧庐生伐石。命工刻于峄阳书院。 

　　○约李伯承少卿游峄由书 

　　鄙人因读管子书。所记天下名山。五千二百七十。邾峄列其一焉。高虽不及龟蒙。至于灵彻峗磈。其势难以名状。况乃神草灵药。又多产于此。邹鲁胜槩。在此一山。此去大邑。车驰人走。不至三日而达矣。昔闻明侯常欲寻真五岳。采秀名山。为引年佚老之计。不然则巳。欲复其志。舍此甚迩。何远图哉。即今献岁载阳。蛰苏鱼陟。赍粮挈榼。仆夫整贺。飘轻裾。带长剑。涉汶阳而渡洙泗。即邹鲁之乡矣。鄙人扫石山中以待。大与明侯为十日之饮。此天下一快事也。若乃垂华藻于凫崖。遗芳躅于峄岩。后世慕其人而称述焉。载之于野史。列之于篇章。昔人李白之楼。杜甫之台。于明侯又为三矣。鄙人骥尾之附。名亦不朽乎。山中之灵。得人而愈胜矣。明侯当以此为念。 

　　○附李北由答宋鹅池约游峄山书 

　　仆自结谈艺。四十余年。所遘海内布衣。能诗者不少。大抵挟寸长以干人。不则眦睨傲岸。若无所容。此常态也。惟足下则不然。方其至自荆州。纔奉咳唾。即如石投水。不觉入之深也。故留之阅岁。覩其自奉澹然。自视欿然。自负回然。澹则寡嗜欲。欿则虚受。回则不适俗韵。百凡山人常态悉无之。夫亦难得哉。一日辞我曰。我以布衣与缙绅颉颃。非诗之故乎。诗非学不足以廓之。非文不足以达之。与其役役尘埃以竞章句。孰若养晦深岩。彻坟典之为益乎。余嘉其志。不虞足下竟有峄阳之行。后杨生至。具道足下隐居高蹈。及见招游山书。不俟卒业。辄叹曰。有志哉山人也。书记翩翩。进乎艺矣。初仆与足下所谈者诗耳。既文矣。姑与之论文可乎。六经之下。庄骚太史所录。足下之常业也。非古人之糟粕乎。撮其篇。采其句。步其矩矱。学邯郸者也。操刃而得其肯綮。视为止。行为迟。学庖下者也。君奚取焉。取之得。虽在里巷。愈资见闻。取之不得。虽遯世没齿。弥增丰蔀耳。往见人之学史汉者。窃其隐语。欺人以所不知。是又不善学鲁男子矣。若夫游山之约。深惬予衷。初以五岳未遍。捃摭方舆诸志。作五岳图考。少纾卧游之想。兹奉来教云云。所谓望屠门而大嚼。浸浸乎垂颐涎出也。今走门人徐子升。往讯芳躅。逝将抚峄阳之孤桐。吊邾子之故国。读秦碑于迭嶂。俯龟蒙而盘桓。声弦歌以续邹鲁之风。陟绝巘以占海岳之气。兴尽一揖而返。使孙登鸾啸之音。复振空谷。仆得为迷途之嗣宗足矣。 

　　○新河县守令题名记（代作） 

　　士芳不佞。承乏治新河三年。因阅志书内守令。在国朝凡三十二员名。除隋元六人。恐岁久湮没。臧否无闻。考之方册。循诸耆旧。题其名而记之。勒之于石。树于厅之左。常接于目。省于心。警诸后为令者。芳也敢不自勉乎。记曰。若某也宽。若某也察。若某也仁。若某也信。若某也刚。若某也懦。若某也谀。若某也廉。若某也诡。若某也贿。此十者方册所载。耆旧所言也。士芳曰。宽则其政也缓。其民也弛。察则其政也贼。其民也觖。仁则其政也均。其民也和信则其政也孚。其民也笃。刚则其政也厉。其民也残。懦则其政也紊。其民也迷。谀则其政也枉。其民也诞。廉则其政也威。其民也诫。诡则其政也驳。其民也愎。贿则其政也渎。其民也骄。譬若形之于影。声之于响。何所顷而离之哉。若乃宽而不缓。察而不苛。仁而不柔。信而不固。刚而不猛。廉而不矜。此六者政之经也。德之符也。若乃懦而紊。谀而枉。诡而驳。贿而渎。此四者德之贼也。政之蠹也。芳也北鄙人。兢兢然为此惧。后为令者。视之以为何如哉。 

　　○重筑宁晋县大陆泽堤祭后土文（代作） 

　　万历五年丁丑。三月甲辰。知宁晋县事胡某。备以牺牲祷于大陆泽后土之神曰。今也农隙之候。有事于堤防。某端诸龟筴。谋诸髦士。询诸耆艾。必也神民洽和。乃后集事。因喻民以辞。夫堤防之设。其来尚矣。易曰。王公设险以守其国。为之城郭。以御寇盗。为之堤防。以蔽涨溢。为之津梁。以通商旅。为之关塞。以御暴客。此四者。自昔圣王明君之首务百执事所当经理者也。稽古神禹。画九州岛岛。平水土。凿砥柱。导江汉。疏九河。为彭蠡之障。垫溺原隰。百姓又康。齐桓公塞九河。为巨堤长防。以广田居。民富国霸。成数世之利。汉武帝伐淇园之竹。塞瓠子之口。以御河决。氓赖以安。迨我太祖高皇帝。开国之初。南修荆襄之要。东壅淮汴之冲。民到于今无患。此又万世之利。非齐桓汉武所可比拟也。由是观之。堤防之务。岂细政也哉。夫大陆一泽。居治之东偏。乃九河所汇之处。一枝自南逶迤而北。八枝从西蜿蜒而东。适或秋霖淫雨。平地水深数尺。浩渺澎湃。一泻千里。驶如马兔。迅如锥矢。水羊不及走。鸡豚不及收。朝为禾黍之畴。暮化为鱼鳖之乡。鹄鹜之宅矣。虽半米一菽无所获。寸草尺木无所采。百姓阖门无所奔也。奄耳室颓。忽耳垣毁。敝撤暴露。人畜俱困于水中央矣。汹汹嗷嗷。四顾无告。当此时人人过之。目睹心动。况予独无忧恤者乎。明目之四月。麦秋将届矣。农务将急矣。斯功不可以巳矣。因循旧防。苟预为计。断者续之。卑者增之。薄者复之。缺者补之。诗云。捄之陾陾。筑之登登。龟曰。厥上吉哉。士曰。厥功序哉。耆曰。厥役均哉。予曰可矣。神民洽矣。遂乃垦土行事。再敕尔众庶。勿荒忽怠。以于上之诛。故喻以辞。神其听之。 

　　○与澧州刘洞衡先生书 

　　鄙人游天下将遍矣。皇皇栖栖。无所止泊。虽然。蓬舟所逐。意不出大地之上。身外之计。又何足较云。自澧上别后。鄙人潜伏山中。空谷虚壑。正宜麋鹿之性。虽不能饮水茹芝。坐石看云。亦可以乐饥矣。去岁还乡里。拜坟墓。会宗族。问故旧。悦亲戚。纵酒无厌。靡知底极。就木之后。乃有定论。因与足下道之。无忆萧寺风雪之夜。与足下拨火地炉。设及风雅。真前无古人矣。当是时适有衡岳之游。足下以两言教之。至今刻骨不忘。世路无期。不知何以为报也。小徒邢子云。有都下参省之役。为书附往。敬候南宫之选。想足下闻道益深。所著之书。今不知几种。何由以见之。和唐诗选。必有挟策。傥不惜珠玉。颁赐数卷。传布下邑。北鄙之音。为之小变。自足下倡之也。 

　　○上邢子愿使君书 

　　仆新河鄙人也。自束发时。讲业于齐鲁之间。既而西走秦晋。南历吴越楚蜀。踰汉渡洛。绝河阅峄。循濮水而归。至于今三十余年矣。所过都邑。闻有贤豪长者。骚人墨卿。大雅君子。未尝不得见也。敝邑虽小。界在大国之间。鸡闻畛接。烟火相邻。民俗歌谣相同。经此地者。望郭门而笑。闻巷言而喜者。人之情也。岂矫然哉。仆抱未伎。进谒明侯。愿赐游观之暇。望见颜色而足矣。况闻咳唾之音哉。谚语曰。匪媒而嫁者。士女之丑行也。无因而至于前者。人莫不贱也。投珠按剑之诮。仆将不免矣。何喋喋为之哉。 

　　○上余杭周君书 

　　予甞客游五湖之南。三江之间。遍观风俗。知其好尚。男勤稼穑。女劳织纴。是其恒业也。四民之内。而少偷安冗食之人。虽桑枢壅牗之子。负贩之儿。皆有鱼鳖精糈之食。时或稻蟹不遗种。民就海滨而渔。亦无冻馁之患。自汉以来。称为东南财赋。甲于天下。两都相隔。三千余里。一水之便。万艘衔尾而至于城下。天子玉食。百官饩廪。戎马需饷。赖之如咽喉。而无枵腹之忧。天下之大本得矣。自大河而北。土厚水深。君子尚义而有节。小人朴鄙而无赖。力田者寡。而游食者众。四民之外。吾不知其几也。稍遇歉岁。鬻妻卖子。老弱斸草根而食。刳木白而炊。流亡海内。为臣妾者。不可胜纪。饿殍相枕集于道。为豺狼鸟鸢恹饫之富。若此时也。虽有稷契之政。曾史之仁。蔑能振之矣。此好尚不同。南北之辩者也。若我新河。居堂水之东。沙咸之地。凋敝之乡。为腹里中下之邑。枣粟麦荳黍稷。是其宜也。粪少而且力不勤。况兼水旱相仍。所产尚不足以偿田赋。而况给其妻孥乎。今年称稔。而有乏食之家。冬暖无雪。而有号寒之民。是何故哉。请思之而必得矣。管子所谓食廪实而后知礼节。衣食足而后知荣辱。民之无良也久矣。鼠窃狗偷之徒。所以接踵而出也。此孰咎哉。此孰咎哉。嗟夫。泣囚之心。驱网之意。吾何望也乎。君侯有御寇之功。期必为朝廷倚任。故告之以经济之迹。此布衣之私也。非敢陈之。君侯其裁之。 

　　○荅子愿书 

　　昨足下过敝邑。访寻侧陋。明扬幽隐。鄙人不足以当之。若乃数言相投。一夕千古。或有之矣。试甞论之。作者非难。而识者为难。识者非难。而合者尤为难也。物有似是而非。似非而是者。所以为难也。鱼目混珠。非海客不能识之。燕石似玉。非良工不能辩之。海客难遭。良工稀遇。鄙人所以老于天下而不复见也。今幸而见知于足下。岂不为难哉。因录杂文三十首。诗十四首。亦鱼目燕石之类也。足下其裁之。 

　　○正节侯列传序（代作） 

　　东川刘子曰。天地刚大之气。流行而无间。变化而不息。上运而为日月。下峙而为山岳。中萃而为忠臣烈士。动异而机同。理一而质殊。于戏。于正节侯见之矣。侯遇敌人之难。视死如饴。其义胆忠心。如太山屹立而不移也。况白刃岂能屈之。当蕲黄城陷之日。全躯保妻子之臣。不可胜数。以头抢地。甘为囚俘而不辞。虽苟免一时之害。曷不思异日俱为粪土矣。岂如取令名于后世哉。窃甞不见侯嗣于大江之上。获享血食数百禩。雄视乎千古。神摄乎百蛮。自宋而元。自元而迨我大明。盛伐无疆。与天地悠久。若非刚大之气。不息之机。何能以臻此也乎。回视偷生苟活之辈。譬若九泉之与昊天也。岂不万万哉。哲也冀北一土耳。曷敢议侯之烈。度侯之心。虽然。若气味相似。千载必相感也。伏读褒忠一录。未及终篇。五内为之崩裂。万发为之指冠。此身恨不生在当时。提一剑而临城下。亲驱三军之众。破十万之敌。食奸臣肉。饮贼人血。方乃为□快心。临文大息。不寤。潸然泪下也夫。 

　　○再上子愿书 

　　子愿足下。鄙人年三十。合室尽丧。弃乡里。别坟墓糊口四方。担囊履屩。行五万里。发敝齿腐。踪迹遍海内矣。惟江左徐夫子辩之。山东李少卿能谅之。嗟夫。天下作者虽多。无分难遇。自二子之后。方见足下一人。后不知其谁耶。牙弦旷律。千古绝响。矧此末艺哉。古诗曰。不惜歌者苦。但伤知音稀。斯言信乎。若足下为一代骚主。下礼泥途之子。鄙人生色矣。况猥辱题品、名。施后世者乎。以此论之。葢青云之士。乌可不附哉。 

　　○荅辽王书 

　　羇旅孤臣某。再拜稽首。谨对大王足下。辱赐臣书。前奉荅不悉。反复推寻。终日弗醳。其意葢指淮南喻大王。八公拟臣也。果如是乎。臣为大王羞之而不取也。刘安叛人也。信任谗邪。疏远忠良。荡□社稷。窜死于穷荒。为天下笑。臣以大王之贤。居明天子之世。岂可同日而语哉。八公小儒也。阿意取容。怀惠苟偷。不能直言正谏。陷君于不义。人皆鄙之。臣虽不佞。幸为盛世之民。亦耻为之列也。足下以为首称。无乃不可乎。臣有狂疾。数伸喙而不敢鸣。傥少宽斧钺。乃敢布于下执事。臣将登箕山。涉顷水。折许由。携巢父。前驱下随。后役务光。纫九畹之兰。掔三江之芷。采首阳之薇。茹商山之芝。归而振衣于阛风之巅。濯足于沧溟之波。晞发于虞渊之野。左挟飞僊。右抱明月。遥荡乎自得之场。恣睢乎无穷之门。转徙乎不死之乡。千年万祀。大王待我于缑氏之山。下视人世。虫臭鼠腥。不可久处也。然则以气为车。以神为马。以尻为辔。游乎六合之外。托乎其无始。反乎其无终。藏乎其无间。应乎其无方。不以语显。不以默隐。不以有为有。不以无为无。誉之而不可。毁之而不及。称之而无名。即之而无不见也。尧舜之德。汤武之功。周孔之业。在此而巳矣。臣之于大王又何如也。淮南八公。特鼠□□疏耳。何足适哉。臣之狂言。不以为戮。亦幸矣。敢望大王听而说之乎。虽然。请试绎之。泾渭自分。不待崇朝而见矣。臣又何呶呶于其间哉。某再拜稽首。谨对大王足下。 

　　●宋布衣诗集卷之二 

　　赵郡未登春鹅池着　中州王培益中阅刊 

　　感遇五首 
　　白马客 
　　白鼻騧 
　　紫骝马 
　　游桃源洞二首 
　　公子行 
　　古思边 
　　战城南 
　　雷家奴 
　　赠襄阳刘近化山人 
　　古意二首 
　　焦仲卿妻 
　　春游曲 
　　侠客 
　　白鹄篇送顾五 
　　拟古送顾季狂游襄阳二首 
　　将之吴越别秦中知巳 
　　孤鹤篇赠李山人 
　　秋夜鹅池侍宴应教 
　　久雨小晴遣闷 
　　春日野眺简徐荆州 
　　纪南乐应教 
　　十二月还江陵草堂 
　　村居秋夜即事二首 
　　新春堂成寄怀所知 
　　秋日江村寄怀顾五 
　　鹅池留客 
　　瑶瑟怨 
　　江楼对月怀郑汝推 
　　过夷齐祠寄别襄垣殿下 
　　长平道中早发言怀 
　　远别离 
　　留别榆关知巳 
　　寓忠教真人山房 
　　送嘉禾张山大征伯游大梁 
　　宋中送客归襄阳 
　　伊阙 
　　春日登钧州西台思登洲兄 
　　戊午杪秋示义儿鲸 
　　少年行 
　　远游 
　　秋日上党衜中怀故乡知旧 
　　再示鲸 
　　越溪女 
　　赠会稽刘世儒 
　　赠东岩主人 
　　巳未腊月寄李逸人 
　　再送张逸人 
　　贻上党程户侯 
　　赠卖药焦老善奕 
　　再赠顾逸人 
　　上元夜走笔戏简呈忠教主人 
　　沙津乐 
　　送周文美还海上 
　　送俞山人还汉阳 
　　赠吴门顾季狂 
　　书西园水亭 
　　早起 
　　荆南怀郑汝推 
　　送句吴豪士重游大梁 
　　白石歌送吴九升 
　　九日送张周二子 
　　雪夜期顾山人不至 
　　逸题 
　　钧州除夕 
　　赠李枣强 
　　秋夜独坐咏怀 
　　荆州杂诗六首 
　　山楼秋夜有怀 
　　晚归山寺二首 
　　感怀呈刘五 
　　长安僧舍 
　　南游别山东知巳 
　　远游 
　　春日寻李□师 
　　晋阳山中元日 
　　春日游太原黄岩寺 
　　秋日登李仲培山楼二首 
　　春日发上党游洛别刘五 
　　五云洞 
　　醉中偶兴 
　　拟宫中行乐词四首 
　　自君之出矣二首 
　　竹枝词三首 
　　赠栢谷山人 
　　野菊 
　　老僧 
　　春郊即事 
　　宫词 
　　侠客 
　　嬿婉谁家女 
　　南游留别刘元和 
　　别刘五高秀才游洛阳 
　　荡子妇 
　　闻警 
　　江亭对雨有所怀 
　　饮王太史山庄 
　　书王侍御山房 
　　韩山 
　　远游二首 
　　芙蓉篇赠西安黄孝廉 
　　游王氏郭北山楼 
　　九日寄怀刘经府 
　　早春登钧州西台简党中丞 
　　秋日登黄鹤楼怀刘四皋 
　　赠五岳山人 
　　寄怀唐子瑞 
　　寓北固山谩兴 
　　春夜园亭小集 
　　江上寻张炼师 
　　山中夜月送客 
　　春日同四勿王孙游兖东兰若 
　　僊堂山 
　　烧药 
　　游长庆观 
　　宿郑氏园亭怀白石山人 
　　赠东隅逸人 
　　登文星台 
　　醉中书长安酒楼 
　　冬夜宿三清阁三首 
　　别友归山中 
　　赠方士 
　　出门行 
　　太晖观晚眺 
　　小筑 
　　荆州公馈酒 
　　八月十三夜郡楼宴集 
　　沙津送林孝廉还白下 
　　雨中烹鸡有作 
　　十五夜郡斋小集 
　　宿郡斋 
　　妓馆送人还金陵 
　　江阁晚望呈荆州公 
　　九日集楚雄楼怀书 
　　集郡楼感赋 
　　久雨 
　　秋日过罗道士山房 
　　九月七日龙山感赋简苏郡丞 
　　郡东厅晏坐 
　　山中怀龙山诸兄弟 
　　池中雁 
　　冬夜宿郡斋 
　　人日寄所知 
　　洞庭送徐使君投劾东归 
　　自沙津江行舟次岳阳送徐使君 
　　同句吴周秀才登岳阳楼雨中望君山作 
　　巴陵别徐使君归荆州邸舍 
　　石首阻风寄怀徐刺史 
　　石首江阻风雨舟中夜坐怀荆州公 
　　自公安县夜归鹅池庄风雨骤至有作 
　　九月三日方别驾携酒殽见过因怀徐使君 
　　再送俞山人游黄冈兼讯袁郡丞 
　　闻徐使君留滞汉阳寄赠 
　　春日寻杨山人因过贺将军园二首 
　　曹中丞以新诗见遗雪中书此简答 
　　江村寒食 
　　寒食西郊望八岭山作 
　　春日陪暂中丞饮城北庄晚至东湖艹神堂埜望感赋 
　　春日闲居 
　　秋晚江上书怀 
　　秋日登唫览楼 
　　秋日闻曹中丞东湖庄堂楼初筑以诗奉赠 
　　寄嘉定徐刺史 
　　八月十四夜忆徐刺史 
　　秋夜 
　　秋日鹅池庄与故人王惟材闲酌 
　　江陵遇同乡王惟材 
　　雨中呈王郎 
　　夏日携王惟材陪曹公饮城东湖亭 
　　侠客 
　　与王惟材夜坐话旧 
　　闭门 
　　秋日待家书不至感赋此诗 
　　八月十四夜游太晖观呈忠教真人 
　　同郡葢子材寄示文稿作此简答 
　　登岳阳楼 
　　芳树 
　　寄嘉定徐二刺史 
　　赠庐岳僧 
　　秋日鹅池昼卧 
　　八月十三夜 
　　江夏舟中值元日 
　　经彭泽县舟次小孤山阻雨 
　　芜湖沙洲阻浅 
　　春日寓徐公西园 
　　海上寒食 
　　苏台览古 
　　夜泊长桥 
　　春日饮唐山人竹园 
　　雪后 
　　赏雪侍燕应牧 
　　楚中送僧还嵋山隐居 
　　送洪都道士 
　　送王生西游 
　　春辞二首 
　　春阴 
　　戊辰夏六月江陵大水 
　　江陵草堂漫赋因忆杨少通 
　　连日风雨骤生薄寒分甘哺孙赋诗自娱园 
　　秋日小园雨后遣怀 
　　九日即事 
　　敝园夏日遣怀 
　　同杨少通宿荆南驿馆 
　　江陵为仙居儿赋（并短引） 
　　江上逢罗炼师因简霞西道者 
　　家兄曾学医于郑邦辅别十年郑逝矣兄至江陵因感同泣下作是时 
　　重九前一日同王杨二山人饮胡将军东郭艹堂 
　　江陵送僧还蜀 
　　少年行 
　　楚童 
　　辽府艹亭赠朱孔昭 
　　春还海上因赠嘉定王山人 
　　春日登荆州少津观音阁塔 
　　中秋夜月 
　　江陵送李梓老还苏州 
　　破闷 
　　承天寺再赠王秉之山人 
　　乐圃园芙蓉鸳鸯蘜并开再呈吕尹二山人 
　　苏州汪秀才见访江陵艹堂以诗贻之 
　　饮酒 
　　秋兴二首 
　　江陵送王秉之 
　　江陵送王惟材还赵郡 
　　踏青杨柳洲 
　　辽府赠杨山人 
　　赠薛郎 
　　夏日陪葛刺史胡少府吕尹汪三山人饮曹公东湖水亭 
　　中秋雨晴小园夕坐 
　　遣怀 
　　连日淹雨闭门伏枕新晴后适有诸贵过子茅茨沽酒以慰岑寂 
　　雨后移竹小园漫赋 
　　赠焦秀才 
　　沙津妓馆送杨少通渡江南征 
　　秋夜访承天寺二蜀僧论禅学 
　　抱孙之食市中 
　　丛竹洞 
　　对酒（乐府） 
　　秋日埜望（是年戊辰大水） 
　　雨中遣闷 
　　九日同仙居兄饮江陵艹堂因忆故园诸弟 
　　山中晓起 
　　山中寄龙山兄弟 
　　龙山见访山中诗以贻之 
　　登太和山天柱峯 
　　饮酒四首 
　　秋日寓唐子承秘书西园 
　　大堤曲 
　　襄阳怀古 
　　将游衡岳留别李九中 
　　赠荆门州卢晋山刺史 
　　赠杨生惟德 
　　宿紫霄宫月下望蜡烛诸涧 
　　感兴四首 
　　程仁卿从军自蜀还荆州诗以贻之 
　　襄阳送刘近化山人北游 
　　三月八日贱辰印别驾李方伯觞予命梨园弟子为寿诗以谢 
　　书李右承郭北山房 
　　访华容孙兆孺山人 
　　宿玄石山月下望洞庭湖 
　　送兆孺赴岳州府谒李刺史 
　　北归留别兆孺 
　　公安别孙习孺秀才还荆州 
　　秋日同印别驾游桃川宫寻秦人洞 
　　江边旅舍 
　　同襄阳阮举人游楚山田家遇雨 
　　江陵草堂典赁思寻投老之地 
　　赠浙东王山人 
　　寓天门山中思归江陵草堂 
　　秋日同京山郝秀才饮唐子承西园 
　　登仲宣楼值雨 
　　书南嵓宫后岩 
　　下山小憩南嵓宫作 
　　寻玉虚宫周炼师 
　　鲁中挽何鸣岐 
　　泗上赠吕侠士 
　　春寒睡起口号 
　　久雨小晴即事 
　　寄孙兆孺 
　　高阳池刘杨二山人招饮 
　　赠杨斗笠 
　　秋日晚出荆州南门壕上作 
　　八月十三日东永嘉王秉之山人 
　　泊吴淞海岸覌邵将军水军以所获倭奴行酒 

　　○感遇五首 

　　燧后教火食、沿代利欲生。佃鱼争朵頣、弧矢遂为兵、鸿运乃如此、海波讵能平、伊畲抱宿性、聊以澹自营、眇躯混羣有、乘花归无名、 
　　周道昔沦丧、鳯德遽云衰、所赖二三子、微言谅靡隳、　圣代握元化、人文粲葳蕤、苍麟在郊薮、朱为翔崇榱、我后贵清真、垂衣询无为、广成久己去、至道当咨谁。 
　　凉风从北来。骚屑□南林。流云掩徂晖。廖廓结重阴。感时长息。矫□发孤吟。河氷知路寒。思远知忧深。亹亹行采芝。悠悠念所钦。 
　　神龙谢鞭策。猛虎辞羁鞅。智哉韩公子。功成不受赏。灭迹游人间。抱神而孤往。千载独不见。令人生遐想。 
　　翩翩瑶台容。穆穆孤鳯姿。口诵紫霞篇。手弄白蟾蜍。赠我昆仑图。兼之青都书。去去不可留。灭影凌紫虚。 

　　○白马客 

　　白马铁连钱。婀娜珊瑚鞭。垂冠明月珠。横剑照秋莲。笑买燕姬酒。醉歌易水篇。咄哉杨子云。白头守太玄。 

　　○白鼻騧 

　　■〈马上衣下〉騕白鼻騧。婀娜玉鞭斜。锦鞯明春陌。银鞍拂柳花。经过剧孟饮。留醉阿奴家。日暮旋鸣辔。长安有狭邪。 

　　○紫骝马 

　　骝马黄金羁。行行赭电驰。三春白日晚。六郡良家儿。厉剑龙庭北。解鞍铁岭陲。归来朝玉殿。犹把汉旌旗。 

　　○游桃源洞二首 

　　一曲渔歌何处听。夕阳欲尽万峯青。云间采药扶鸠杖。松下调丹注鹤经。 
　　渔郎何处问迷津。流水桃花小洞春。当日避秦人不见。青山曾见避秦人。 

　　○公子行 

　　茱萸锦带绣芙蓉。千金匕首双蛟龙。旋唤燕姬招酒伴。城南蹀躞五花骢。 

　　○古思边 

　　井上梧桐春作花。园中苜蓿初藏鸦。少妇流黄挑棉字。将军提剑战龙沙。 

　　○战城南 

　　都护轻车出上谷。健儿饮马长城窟。将军昨日战城南。风雨萧萧鬼夜哭。 

　　○雷家奴 

　　不识何人美丈夫。赤须碧眼霍家奴。公府长揖三千石。归来调笑酒家胡。 

　　○赠襄阳刘近化山人 

　　刘生还着旧纶由。汉上相逢又几春。高堂尚有双亲在。且莫谈兵西入秦。 

　　○古意二首 

　　妾意如幽兰。日远自馨香。郎心如明月。夜夜灭清光。 
　　妾心如朱丝。久在箱箧底。愿为锦瑟弦。无人解调理。 

　　○焦仲卿妻 

　　城南寒食女还家。燕麦青青草作花。使君莫漫来相问。自是长安有狭斜。 

　　○春游曲 

　　江南春草芳。江北柳条长。玉面城中女。金鞍塞上装。长兄游狭子。夫壻孝廉郎。夹毂休相问。持乎慎所防。 

　　○侠客 

　　南山北山射封狐。白马如飞呼韩卢。日暮解鞍招酒伴。腰间脱下金□姑。 

　　○白鹄篇送顾五 

　　翩翩双白鹄。乃从何方来。千里一返顾。万里一徘徊。不见王子乔。飞鸣有余哀。栖托潇湘渚。毛羽何摧頺。饥乏琅玗食。凡鸟长相猜。愿得同心侣。联翮舞瑶台。徙倚琼树间。回首谢尘埃。 

　　○拟古送顾季狂游襄阳二首 

　　青春驾言迈。江蓠冐青英。吴会有狂且。远托高阳生。丈夫抱奇志。岂同儿女行。近情恐不任。远怀为物婴。南国无伯桃。东海少田横。结交古道丧。感激何时平。 
　　白日照郊墟。晨风凄中怀。为子具尊酒。中怀良不开。翩翩孤飞鸿。长鸣向我哀。执手汉水上。念子何时归。生尚崇令德。死即欣泉台。 

　　○将之吴越别秦中知巳 

　　寒亭袅袅紫兰枝。曲池两两鸳鸯羽。鸳鸯飞去兰池空。青山一别隔千里。秦娥抱瑟歌阳春。□□□酒照离人。酒清弦□苦。肠断不堪闻。我有相思曲。歌竟恐忧君。明朝又向东吴去。含情结思满秦云。 

　　○孤鹤篇赠李山人 

　　瑶台有孤鹤。远下玉山岑。厌兹恶木枝。结巢珠□林。饥食青琅玕。刷羽扬孤音。仙人王子乔。邂逅论素心。携手白云间。相知一何深。解携在斯须。相忆秖鸣琴。 

　　○秋夜鹅池侍宴应教 

　　车马荒村夜。流萤水面多。野云停几席。江月引笙歌。樽湛淮南酒。池添道士鹅。白头惭爱简。休问赋如何。 

　　○久雨小晴遣闷 

　　向壁梳头白。开门落叶黄。巫山朝雨歇。楚岫莫云长。竹屿诗成后。茅檐酒熟香。杖藜看菊圃。随挈小壶觞。 

　　○春日野眺简徐荆州 

　　春问沙棠楫。寒生杜若洲。山云巴子国。江雨仲宣楼。岁月余华发。飘零随白鸥。谁怜能赋客。刘表在荆州。 

　　○纪南乐应教 

　　沙市多新馆。章华余旧台。细云熏岸柳。残雪照江梅。楚舞花钿丽。吴歈宝瑟催。清尊宜落日。作赋子云才。 

　　○十二月还江陵草堂 

　　昔别草堂在。重来白发新。晓窓檠自短。夜雨榻犹陈。猿鹤识吟客。琴尊宜故人。梅花还其笑。不厌野夫贫。 

　　○村居秋夜即事二首 

　　丰草随鸠杖。长林自鹖冠。竹风轻袅袅。花露白团团。秋晚雕胡饭。夜凉芋栗盘。儿温笑语。来去问加飧。 
　　树密多栖鸟。池深足跃鱼。江云轻葛冷。山月小堂虚。寒竹依阑砌。秋花映石渠。流萤何意思。故故遶琴书。 

　　○新春堂成寄怀所知 

　　老去还杯酒。春来自草堂。挥金曾有志。煮石□□左。岸水浮鸂■〈氵鶒〉。林花宿麝香。故人江汉少。念子意何长。 

　　○秋日江村寄怀顾五 

　　水白鱼虾市。天青鹳鹤林。露华浥细草。秋气静遥岑。子夜吴门调。幽兰楚客心。相思眇何许。日暮大江深。 

　　○鹅池留客 

　　园果风还落。草虫鸣不休。竹深高阁冷。花密小亭幽。白帻留云鹤。青藜狎水鸥。一尊同客醉。不用典吴钩。 

　　○瑶瑟怨 

　　秋风袅袅石兰长。楚姬拭泪红巾芳。苍梧帝子去不返。空留瑶瑟泛潇湘。 

　　○江楼对月怀郑汝推 

　　霜枫摇落早猨啼。愁对澄江送夕晖。明月楼寒人不见。相思千里楚云飞。 

　　○过夷齐祠寄别襄垣殿下 

　　春蕨生兮依依。春薇秀兮菲菲。怅远人兮□□□公子兮忘归。 
　　云杨兮南山。河流兮潺湲。怀王孙兮不见。采薜荔兮烹兰。 
　　云袅袅兮行春。望帝子兮忧殷殷。擥杜蘅兮河渚。结荷衣兮江濆。 

　　○长平道中早发言怀 

　　流目古战场。白日惊飙驰。蟏蛸挂虚牗。寒瓜蔓枯篱。玄蝉伤白露。青莎被修池。佳人理纨素。行子心伤悲。童仆严晨驾。驾言涉丹湄。羁旅寡良俦。丽泽当依谁。谁为黄雀吟。还歌猛虎词。利剑恒在腕。壮心安所期。流景不可驻。沉叹将何为。欲学腾化术。松子久吾欺。人生贵适志。知命复何疑。 

　　○远别离 

　　我出雪溪来。梅花落湘楚。湘娥忽而笑。留宿鸳鸯浦。鸳鸯浦寒月照沙。两情欢极生悲嗟。泠泠逝水送月落。夜长起坐歌兰花。 

　　○留别榆关知巳 

　　促驾远行迈。迢迢事东游。纫兰思楚泽。结荷忆吴洲。岖嵚遵怕麓。迤逦凌燕陬。所历无停迹。居然隘九州岛岛。投志在道义。脱剑为谁酬。念子宿昔交。欲去复淹留。 

　　○寓忠教真人山房 

　　窈窕白云谷。春芝秀几华。醉吟沧海月。笑弄渌江霞。丹灶开仙馆。瑶城辅帝家。何年骑白鹤。万里觅云槎。 

　　○送嘉禾张山大征伯游大梁 

　　芳草年年绿。浮云日日征。兵戈游子意。桑柘故园情。卖赋金何有。着书名未成。时无魏公子。谁复重侯嬴。 

　　○宋中送客归襄阳 

　　相送峓门道。重过古驿亭。南行春草绿。一望晚山青。乡梦梁台雨。羊裘汉客星。鹿门今可问。花月正冥冥。 

　　○伊阙 

　　岸坼临无地。崖县欲堕空。松门双鸟下。萝径野泉通。禹庙荒垣里。河流砥柱中。樵歌起林末。似觅饮牛翁。 

　　○春日登钧州西台思登洲兄 

　　晴沙初度鴈。春树早闻猿。野店人烟少。孤村霜露繁。年华余白发。棣蕚远青尊。故园河山北。幽怀难具论。 

　　○戊午杪秋示义儿鲸 

　　天地羁愁客。江山去住人。悲凉十载事。漂泊一纶巾。此日知吾老。他乡独尔亲。图南未可料。空负故侯。举鞭辞府长。挥手谢时流。愿斩敌人首。为君雪国雠。 

　　○少年行 

　　谁家年少羽林郎。宝马金鞭从武皇。新赐腰间白羽箭。弯弓直欲射天狼。 

　　○远游 

　　红颜辞旧国。华发尚羁人。轩冕非吾愿。风尘老此身。梁鸿五噫发。子建七哀频。玄阁年年闭。花林□旧春。 

　　○秋日上党衜中怀故乡知旧 

　　白发生青镜。黄花吐素秋。家书无鴈足。客路一羊裘。海鹫辞乡社。山猿傍酒楼。谁堪回首处。千里暮云稠。 

　　○再示鲸 

　　客梦苦难成。鸣鸡又及晨。燕鸿惊岁晚。越鸟对愁新。九月催寒叶。孤琴伴旅人。相看正牢落。非尔复谁亲。 

　　○越溪女 

　　越溪素足女。婉笑青眉扬。泛水采芙蓉。归来衣更香。 

　　○赠会稽刘世儒 

　　刘生多气岸。负剑远行游。落日三湘酒。烟花七贵楼。右军白羽扇。季子黑貂裘。我亦淮南客。因逢桂树留。 

　　○赠东岩主人 

　　东岩主人东岩栖。岩花开徧岩东西。有时自抱一斗酒。醉约山翁弄玉溪。 

　　○巳未腊月寄李逸人 

　　天涯流落客。岁暮欲何之。风雪主人少。山村童仆饥。巳敦宝剑诺。谁赋白驹诗。季子裘虽敝。终看佩印时。 

　　○再送张逸人 

　　烧药频留人。读书只闭关。半生为北客。万里一南冠。颍水春来别。吴山梦里看。明年又秋草。张翰几时还。 

　　○贻上党程户侯 

　　击筑醉燕市。跃马佩吴钩。白玉酬歌笑。黄金散故金。留滞防人面。凄其损客心。春来每起早。兰泽一长吟。 

　　○赠卖药焦老善奕 

　　鬓眉七十强。高卧水云乡。还卖修琴药。常余养鹤粮。橘中无俗着。肘后有僊方。我亦飡霞客。金华访牧羊。 

　　○再赠顾逸人 

　　吴门豪客美且都。十年负剑游嵩庐。黄金百镒俱散尽。方衫皁行长途。江陵帝子爱敬客。旋遗裘马驱狂奴。花前醉草三都赋。肘后常悬五岳图。转眼看天尔何有。回头大笑沧洲孤。而今恐有聊城急。还留一只金仆姑。 

　　○上元夜走笔戏简呈忠教主人 

　　蒲萄酿。马瑙钟。小姬裙学石榴红。任教刻漏咽铜龙。江陵帝子醉春风。醉春风乐复乐月。月下行来花下酌。一时枚马俱升堂。君平帘下何寂寞。 

　　○沙津乐 

　　二月沙津江水平。吴船楚榜棹歌行。高楼夹岸饶商估。小妓街头鬻唱声。 

　　○送周文美还海上 

　　与君非宿昔。同病即相怜。凄恻登楼赋。悲凉说剑篇。客怀江路永。乡梦海云边。迟暮身何有。还留贳酒钱。 

　　○送俞山人还汉阳 

　　落日下平原。秋林白露繁。独怜长路客。栖托向谁门。卖赋金何有。还家舌尚存。剑歌空自苦。江汉有芳荪。 

　　○赠吴门顾季狂 

　　水落荆门晚。风凉岁欲徂。且随梁苑客。好着羽陵书。天地终怀玉。江山未卜居。何时结萝薜。同钓汉川鱼。 

　　○书西园水亭 

　　夜合含香发。春蒲出水齐。年华随短鬓。客计逐幽栖。山鹘窥人落。江云拂户低。桃花迷处所。错认武陵溪。 

　　○早起 

　　临水惭鱼乐。瞻云忆所钦。匣中惟宝剑。世上羡黄金。留滞防人面。凄其损客心。春来毎起早。兰泽一长吟。 

　　○荆南怀郑汝推 

　　吾忆郑交甫。清狂世其痴。留金为结客。买剑赠相知。慷慨吴公子。悲歌高渐离。风尘淹此日。头白欲何为。 

　　○送句吴豪士重游大梁 

　　魏王台上草纷纷。落日中原低暮云。匹马浪游孤剑在。酬恩谁说信陵君。 
　　汴水东流接大河。曾经帝里问铜驼。春风三月旗亭酒。落日峓门一放歌。 
　　沙尘风起昼冥冥。二月黄河尚带氷。桑柘夕阳村店路。同谁走马吊韩陵。 

　　○白石歌送吴九升 

　　渚宫杨柳春依依。麦城宿雨朝雉飞。南山白石何累累。远道之人胡不归。我欲念之心苦悲。 

　　○九日送张周二子 

　　江汉逢诗侣。云霞送酒杯。鸟飞巴子国。水落起王台。宝剑知吴客。瑶琴识越才。昭丘谁更赋。袅袅暮猿哀。 

　　○雪夜期顾山人不至 

　　涷合渔樵路。扁舟夜不来。江头寒鴈灭。城上饥乌哀。寥落寻仙客。飘零作赋才。明朝风日好。花下且深杯。 

　　○逸题 

　　（逸文）山春。 

　　○钧州除夕 

　　栢酒消寒色。灯花坐夜分。醉题招隐赋。懒草送穷文。春梦周南客。乡心冀北云。缑山有仙子。吹篴静中闻。 

　　○赠李枣强 

　　泉石元同调。辞官几岁华。锄云开药圃。看月到僧家。诗敌双峰回。门从五柳遮。秋兰自可佩。何必问丹砂。 

　　○秋夜独坐咏怀 

　　露洒青梧湿。天寒鸿鴈鸣。星云摇海戌。砧杵动山城。久客三秋梦。怀人独夜情。故乡渺何许。华发岁残生。 

　　○荆州杂诗六首 

　　选胜楼居好。凭高发兴奇。江云春自袅。山月夜相宜。头白还词赋。身闲且岁时。沧洲吾道在。花鸟莫深期。 
　　寒渚依鳬鴈。春城自薜萝。登高初拟赋。望极欲悲歌。落日燕京□。浮云楚徼多。一尊□□□。何处吊湘娥。 
　　流落燕州日。疏狂楚国身。无金难作客。多病况逢春。白发犹公道。清尊不负人。相逢无狗监。投策莫于秦。 
　　惆怅荆州牧。新诗此见招。渚花无落日。岸水平潮。寒雨沽琴岳。春风试洞箫。盘云双白鹤。似欲待王乔。 
　　问药过城府。儿童晚未回。云深朱玉宅。雪暗楚王台。花发春犹浅。楼高赋转哀。家家湘酒绿。谁为一尊开。 
　　水呈沧海赋。山送白云篇。洪渺鹏腰客。虚无鹤背仙。清樽随世计。芳树自流年。闭阁吾将老。何人问草玄。 

　　○山楼秋夜有怀 

　　旅宿燕关暮。天寒霜叶稀。凉风生夜榻。客泪下秋衣。路远乡云断。山深边草肥。堪凄珠树鹤。何日故林飞。 

　　○晚归山寺二首 

　　月静花林僻。琴清竹院闲。幽兰芳短砌。独鹤下空山。鸟道排云人。松门映雪关。儿童夜归去。采得紫芝还。 
　　鹤懒眠白石。云深护紫芝。僧闲飜贝叶。月冷浸莲池。鹫岭秋寻徧。虎溪夜度迟。梅花伴成梦。霜色澹孤帷。 

　　○感怀呈刘五 

　　剑骑任飘零。天涯作客星。年华双白鬓。秋梦一浮萍。返老寻丹诀。怡情诵鹤经。故人刘季子。相对眼能青。 

　　○长安僧舍 

　　种竹青门外。分花杜曲边。关云一以卧。陇月几回圆。晓梦悲乡树。秋风满岳莲。囊空金错冷。时诵马蹄篇。 

　　○南游别山东知巳 

　　池浸芙蓉月。堂含松叶烟。搴衣坐白石。隔竹弄幽泉。客子玄洲梦。佳人窈窕篇。相思隔云海。秋满木兰船。 

　　○远游 

　　寥落悲歌客。含兰迟美人。湘云迷五岭。关月度三秦。驾鹤行吴市。停车赋洛神。倦游思卧海。垂老钓玄津。 

　　○春日寻李□师 

　　野田荣卉木。春木抱僊家。树暖游蜂狎。风轻舞燕斜。闲门通小径。高柳映明霞。日宴山中客。开关扫落花。 

　　○晋阳山中元日 

　　野老怜时序。壶桨慰客情。春盘邻女送。晓树陇禽鸣。寒坞惊花色。穷边听角声。他乡逢一笑。更觉旅魂惊。 

　　○春日游太原黄岩寺 

　　拂衣坐盘石。度木听疏钟。古殿依岩碧。山花拂砌红。晴峰辉旭日。春燕浴条风。欲共巢松客。安禅老化宫。 

　　○秋日登李仲培山楼二首 

　　地僻云侵榻。帘疏风满楼。霜寒篱菊晚。鴈度渚莲秋。满箧新诗草。横矶旧钓舟。清尊随处醉。万事付江鸥。 
　　零落十年客。迢遥百尺楼。霜寒龙塞晚。风急鴈门秋。独戌三家市。长河一夜舟。村活还可醉。相对有双鸥。 

　　○春日发上党游洛别刘五 

　　晨发上党路。行行漳水湄。计程梁路远。回首晋云迟。抱玉岂求识。含兰欲待谁。高楼倘引望。花月两相思。 

　　○五云洞 

　　洞里仙人去不归。洞口碧桃秋自肥。石坛露滴松花冷。夜深山鬼薜萝衣。 

　　○醉中偶兴 

　　春酒壶中烂似霞。青童学炼白朱砂。醉来起舞松庭月。三□临风玉树花。 

　　○拟宫中行乐词四首 

　　小红亭子白阑干。入道宫娥玉作冠。袖出青梅弹鸂■〈氵鶒〉。银瓶满注蔗浆寒。 
　　碧殿春深瑶草肥。美人对月舞罗衣。夜来不作青燕梦。化作彩云何处飞。 
　　玉辇春游夜未央。紫衣侍史谩焚香。黄金锁合鸳鸯殿。无限春风到海棠。 
　　琉璃砚水黄金瓶。十样鸾笺写道经。太乙紫坛朝帝罢。蕊珠深殿彩花馨。 

　　○自君之出矣二首 

　　自君之出矣。弃妾渔阳西。不及野田雀。双飞还双栖。 
　　自君之出矣。肠中车轮转。欲向梦中寻。路长春梦短。 

　　○竹枝词三首 

　　行行长千里。采采春田花。郎君相问讯。大树是侬家。 
　　小姑茜红衫。大姑郁金裙。把手促侬去。两两拜湘君。 
　　妾居杨子津。郎在清江浦。一自与郎别。十日五风雨。 

　　○赠栢谷山人 

　　窈窕栢谷原。中有食栢客。不笑亦不语。往来无行迹。 

　　○野菊 

　　野菊多幽姿。含香待谁发。落英我欲飡。芳心无遽歇。 

　　○老僧 

　　手中捻着白菩提。拄杖过头眉下垂。石上晒经茶未熟。花间童子进双梨。 

　　○春郊即事 

　　春风袅袅夕阳西。芳草菲菲杨柳堤。行尽溪山有茆屋。青林深处一鸠啼。 

　　○宫词 

　　自从十五画双眉。记得新裁白苎词。袖里青梅大如豆。石榴枝上打黄鹂。 

　　○侠客 

　　跃马青门道。酣歌击玉壶。腰间藏匕首。谈笑入秦部。 

　　○嬿婉谁家女 

　　嬿婉谁家女。搴荷戏芳渚。薄笑三春晖。扬眉千仞羽。怀中连城珠。皎皎为谁许。可人期不来。日暮徒延伫。 

　　○南游留别刘元和 

　　东风习习芳草柔。欲去不去情悠悠。赠剑何年刻玉字。对君一笑说沧洲。宜教白发悲春晚。乍可黄金买笑愁。此目别离那可道。相思长遶晋山头。 

　　○别刘五高秀才游洛阳 

　　春风袅袅桃花开。客馆飞飞燕子来。游子一朝辞此去。故人千里梦频回。上党小姬白苎舞。襄阳美酒黄金罍。与君共把拔□倒。风流不数洛阳才。 

　　○荡子妇 

　　妾家高楼艳阳春。花枝柳条两鲜新。花笑柳条空袅袅。不能绾系荡心人。花容随貌改。柳叶上眉颦。惟忧叶落花飞尽。敲碎氷壶歌彩云。 

　　○闻警 

　　暮雨催秋馆。长风冷菊枝。坐中蛩窣窣。灯下鬂丝丝。四海寻戈日。百年为客时。燕山新战后。乡信到应迟。 

　　○江亭对雨有所怀 

　　轻烟一带起苹洲。日暮澄江送客愁。细雨黄花何限泪。思君一夜楚云秋。 

　　○饮王太史山庄 

　　郢上文章伯。山中太史家。养年常种药。闲日但修花。竹涧明秋水。松林落晚霞。儿童怜醉客。瀹鼎夜烹茶。 

　　○书王侍御山房 

　　云白山青柱史居。茅堂满贮玉函书。鹿车暇日携闲客。半亩清塘自网鱼。 

　　○韩山 

　　采秀来韩山。韩山石崔巍。不见韩众鹿。满山秋云飞。 

　　○远游二首 

　　浩浩中天立。如何是丈夫。乘槎须远去。不买水精奴。 
　　廓落孤云合。英雄一剑知。欲寻龙伯国。濯理旧竿丝。 

　　○芙蓉篇赠西安黄孝廉 

　　晔晔芙蓉花。盈盈濯绿水。素影漾清漪。佳人乃相似。肯学中园柳。漫逐春风起。愿为并蒂花。托根碧池里。我本燕狂人。而来偶君子。匣中有宝书。礌礌心相许。日暮望高楼。含情不得语。笑弄黄金珰。愿言酬知巳。弩力扬高翮。名成访绿沚。 

　　○游王氏郭北山楼 

　　径草连村合。山楼带郭横。开尊招野客。倚树听流莺。露自花间滴。云从石上生。几回渔篴响。素月岭头明。 

　　○九日寄怀刘经府 

　　江海十年梦。关山万里情。悲歌怜宋玉。谈笑忆公荣。目逐秦云断。愁随越鸟生。北园松菊好。今夕共谁行。 

　　○早春登钧州西台简党中丞 

　　汝阳春色望中来。词客长吟重自哀。身世百年宜对酒。家山千里且登台。寒云细草鴈初至。斜日孤城花自开。白发中氶能好事。仲宣流落几时回。 

　　○秋日登黄鹤楼怀刘四皋 

　　黄鹤楼前江水流。故人何处木兰舟。双双燕子南飞去。瑟瑟芦花铁邃秋。 

　　○赠五岳山人 

　　上国有一土。披褐日来往。口诵南华篇。心存出霞想。提携赤松徒。五岳姿奇赏。调弄农皇琴。和彼流泉响。赤水觅玄珠。穷神寄象罔。 

　　○寄怀唐子瑞 

　　萧寺秋深冷石门。山人寥落卧松云。黄花芳砌临风看。玄鹤鸣皋傍晓闻。楚醴醉来空作客。商□□罢正思君。何时彩笔开缃帙。花下鸣琴共夕曛。 

　　○寓北固山谩兴 

　　自翦朱霞补白袍。倚天还诵碧云谣。山前流水万里去。石上长松百尺高。清磬时鸣玄圃玉。洞箫新斸拂天稍。采兰踏破春江月。笑弄银钩戏紫鳌。 

　　○春夜园亭小集 

　　春夜弄琴拂落花。满壶春酒煮春霞。醉倚琼奴□其夜。笑指花稍月未斜。 

　　○江上寻张炼师 

　　隔松闻桂杵。玉粒捣玄霜。水月明笙鹤。江云冷石堂。 

　　○山中夜月送客 

　　松里夜禽声关关。松上女萝垂石阑。天风吹衣月皎皎。紫芝歌罢僊翁还。 

　　○春日同四勿王孙游兖东兰若 

　　四勿主人王之孙。春寒唤客倒清尊。梅花照眼欢意发。酒未到日诗脾温。野鹜无心还可意。山鬼多伎何足论。高歌一曲明月上。醉后不闻僧敲门。 

　　○僊堂山 

　　赤足僊人跨白鹿。道逢授我东华箓。山下绯桃三百颗。食了还向瑶台宿。 

　　○烧药 

　　笑歌山鸟外。飘思海云孤。袖出金鹅蕊。烧药许松奴。 

　　○游长庆观 

　　古殿依岩立。平桥策马登。抱琴寻郢客。得句寄山僧。杖外云霞度。坐中芳草艿。荆门秋水静。旅鴈下江陵。 

　　○宿郑氏园亭怀白石山人 

　　云泉满谷碧桃肥。白石山人去未归。春至不知芳草绿。月明松下鹤双飞。 

　　○赠东隅逸人 

　　东隅老人能养拙。春来酿酒摘松叶。有时半醉临风前。独抱瑶琴啸海月。 

　　○登文星台 

　　春酒百壶春日开。东风扶我上文台。乾坤无处着双眼。秖对云山舒壮怀。 

　　○醉中书长安酒楼 

　　黄鹤还来舞醉乡。调歌不用紫云娘。一瓢连月挥春瓮。大醉长安几百场。 

　　○冬夜宿三清阁三首 

　　红云长遶玉皇家。炉里丹成结紫霞。琴冷月明孤鹤怨。氷壶昨夜浸梅花。 
　　道人不解尘机事。爱访吹笙骑鹤僊。歌□素芝云外落。一钩梅月晒氷弦。 
　　遥看玉雪洒长天。隔匣飞光宝剑寒。江月山云频有约。先生归去着黄冠。 

　　○别友归山中 

　　杖挑一束青囊书。走向山中觅云蕨。何处幽人深忆君。白猿霞外啸萝月。 

　　○赠方士 

　　无何老人悬玉壶。挥云笑月出苍梧。梧袖里丹砂三百颗。时化黄金入酒垆。 

　　○出门行 

　　山有云。水有澜。壮士出门弹危冠。抱剑羞歌易水寒。一朝笑解盘龙带。十年零落黄金镮。惟遗双宝珠。忧来不忍看。愿采金光草。令人驻朱颜。 

　　○太晖观晚眺 

　　霞月生西岭。秋云澹暮山。鸟啼僊阁近。花落羽人闲。白发非生事。黄金岂驻颜。孤怀犹未惬。长啸下松关。 

　　○小筑 

　　杖屦秋来徤。山林老去偏。野花疏短砌。水叶满平田。鸡犬多阳尽。人家橘柚连。江深寒小筑。栖泊自年年。 

　　○荆州公馈酒 

　　菱叶青青水荇齐。遶篱黄蝶菜苗肥。夕阳谁送山人醉。坐看儿童跨犊归。 
　　秋风袅袅熟黄梁。池上鹅肥酒更香。醉里不妨学楚语。竹枝歌好和渔郎。 

　　○八月十三夜郡楼宴集 

　　高楼落日秋冥冥。西风吹送燕鸿声。半江杳蔼月初上。万壑虚无云自生。拊槛欲窥白兔药。持杯空复紫芝情。谁家今夜横长笛。杨柳拆残怨未平。 

　　○沙津送林孝廉还白下 

　　为送王孙去。踟蹰芳草边。莺啼娃妓馆。花拂孝廉船。易醉金陵酒。长歌宝剑篇。相思重回首。郢树隔风烟。 

　　○雨中烹鸡有作 

　　避地岂真隐。谋生未有方。晨烟熟鸡黍。墟里澹柴桑。雨过豆花赤。风高杮叶黄。邻家不相识。何处觅壶觞。 

　　○十五夜郡斋小集 

　　校书罢芸阁。移尊趁晚衙。莓苔宜小簟。蜡烛隐轻纱。稚子能驯鸽。翻阶啄落花。微风坐醒酒。明月共分瓜。 

　　○宿郡斋 

　　烛尽怜红影。诗成掉白头。吴歌小榻夜。楚雨虚堂秋。残梦醒余沥。轻寒仗敝裘。鲋鱼甘涸辙。吾亦笑庄周。 

　　○妓馆送人还金陵 

　　楚水湘云桂树秋。黄金未尽大刀头。西风谩薄班姬扇。南浦愁看燕子楼。鸡塞梦回怜玉佩。龙关月泠忆貂裘。明年郢上还芳草。夹岸桃花好泛舟。 

　　○江阁晚望呈荆州公 

　　几处蒹葭连岸白。数村烟火隔江明。无家自合依刘表。有赋谁能荐长卿。巫峡去帆江树隐。衡阳归鴈暮云平。黄金巳尽还为客。湘汉长歌万古情。 

　　○九日集楚雄楼怀书 

　　沱水燕关忆壮游。短衣孤剑老荆州。天涯纵酒逢青眼。马上看枫掉白头。日暮饥乌还遶树。烟寒古堞自深秋。江空鸿鴈无消息。千里相思月满楼。 

　　○集郡楼感赋 

　　客计萧条白发生。江山去住一鸥轻。山云漠漠长含雨。江草萋萋空复情。楚老巳忘白雪调。巴童还解踏歌声。犹怜顦贑飡英者。落日登楼赋未成。 

　　○久雨 

　　秋作田家苦。黄梁夜自春。衡茅难久雨。桑柘易凄风。懒织从新妇。荒锄教小童。诗成还独笑。天地一衰翁。 

　　○秋日过罗道士山房 

　　自煮胡麻饭。看松闭石关。绿芝眉宇古。白鸟道身闲。剑秘屠龙术。囊探伏虎丹。不须择地隐。随处是青山。 

　　○九月七日龙山感赋简苏郡丞 

　　残日凋山叶。凉云脆渚芹。空怜黄菊酒。不醉白头人。秋水还堪赋。高台易怆神。去来随老马。疏散任吾真。 

　　○郡东厅晏坐 

　　昼刻分香短。风帘簇影移。天清闻堕羽。院静见游丝。往事闲堪忆。长贫老不疑。黄金未可就。瀛海竟难期。 

　　○山中怀龙山诸兄弟 

　　鲁多君子儒。赵有慷慨士。结缨蹈仁义。提剑死知巳。雕龙岂足珍。刻鹄终见鄙。缅怀子怅而。静言吾老矣。栖惬素心。谷汲劳孺子。僶俛慕前修。耳顺方知耻。 

　　○池中雁 

　　林卧寡俦侣。振褐临清池。露彩集蕙草。霜华变青滋。翩彼随阳鸟。唼藻戏涟漪。返顾患人指。回翔稻粮羁。冥冥呈长羽。绘缴何由施。伊子敦孤性。带索终栖迟。藜藿岂满腹。百年厌饥劬。物婴因住念。达生焉怅而。 

　　○冬夜宿郡斋 

　　空斋少物役。独夜有余清。栢子阶前落。梅花笛里生。岂须山栎寿。徒结畹兰情。明日鹅池上。看云还濯缨。 

　　○人日寄所知 

　　落莫江村里。偏怜物候新。百年长作客。此日愧为人。薄俗存身计。残生随世因。楚兰渐堪把。采采寄情亲。 

　　○洞庭送徐使君投劾东归 

　　秋来为客易沾中。又向潇湘送逐臣。烟草断云横楚塞。夕阳落雁度江津。天涯白发无知巳。湖上青山有故人。回首吴关空怅望。何年沧海共垂纶。 

　　○自沙津江行舟次岳阳送徐使君 

　　漠漠晴沙江木流。搴衣同上木兰舟。白苹风起洞庭暮。碧树云横楚塞秋。羁客怀乡何恨泪。孤臣去国不堪愁。夕阳帆影临空尽。谁念天涯独倚楼。 

　　○同句吴周秀才登岳阳楼雨中望君山作 

　　久客知吴语。高楼自楚歌。青山浮木面。白鸟没烟萝。仙去苍梧远。云生天岳多。乡关眇何许。日暮洞庭波。 

　　○巴陵别徐使君归荆州邸舍 

　　日暮寻江陵。凉风满白苹。归来应寂寞。临别更情亲。孤剑三秋梦。扁舟万里身。着书沧海上。还着旧纶巾。 

　　○石首阻风寄怀徐刺史 

　　别后相思梦屡真。秋来谁寄短书频。孤舟风雨偏愁客。万里江湘对逐臣。庄舄苦吟终适越。仲宣欲赋未归秦。十年零落黄金尽。一夜长歌独怆神。 

　　○石首江阻风雨舟中夜坐怀荆州公 

　　八月悲风生。翛翛鸿雁鸣。白头多病日。黄叶此山城。细雨孤帆落。长江独夜情。遥传一掬泪。洒向楚臣缨。 

　　○自公安县夜归鹅池庄风雨骤至有作 

　　候雁迷寒渚。昏鸦集驿亭。故人江上别。风雨返柴荆。楚些秋能赋。巴歈夜懒听。蓬窓小儿女。相待一灯青。 

　　○九月三日方别驾携酒殽见过因怀徐使君 

　　客泪秋能下。人情老自知。塞寒鸿雁早。江暖鞠华迟。对酒怜吴语。闻歌忆楚辞。明年谁更健。重□紫萸枝。 

　　○再送俞山人游黄冈兼讯袁郡丞 

　　昔别在何处。今看白发新。无钱愁滞客。多术耻谋身。锦瑟悲燕士。幽兰忆楚臣。相思有书扎。时寄草堂人。 

　　○闻徐使君留滞汉阳寄赠 

　　道直谪官蚤。扁舟何去迟。秋深纵酒后。家远寄书时。凄断秦云色。悲凉越鸟枝。汉阳江树瞻。摇落对相思。 

　　○春日寻杨山人因过贺将军园二首 

　　空谷春将赋。幽人独可寻。风香红药近。鸟语绿萝深。一笑缘巴调。三年学楚唫。童扶还杖策。随意步华林。 
　　茅屋斜临水。石阑曲拂衣。松深鹤子冷。花近药苗肥。老去诗犹健。春来酒不违。欲寻江路去。竹下有柴扉。 

　　○曹中丞以新诗见遗雪中书此简答 

　　冻雀飞还去。空房秪欲眠。高云断楚塞。大雪满江天。竹叶春仍绿。梅花寒可怜。归来曹执灋。峕寄短长篇。 

　　○江村寒食 

　　白鸟忘机久。青山吾道存。兴来从杖屦。老去爱鸡豚。杨柳桥边市。桃华江上村。童儿沽酒至。风雨闭柴门。 

　　○寒食西郊望八岭山作 

　　寒食孤村飰。春山远寺钟。登临风候异。祭埽岁峕同。芳树诸王墓。浮云旧楚宫。天涯对衰鬓。寂寞意无穷。 

　　○春日陪暂中丞饮城北庄晚至东湖艹神堂埜望感赋 

　　芳艹春初折。游丝晚正繁。渔樵杨桠岸。鸡犬埜棠村。怅望荆门路。凄述楚客魂。酬思留宝剑。还爱赵平原。 

　　○春日闲居 

　　青山歌伐木。白首赋闲居。鸿雁春能至。梅花寒更疏。茧丝从妇织。菜甲教儿锄。日莫北窓下。尊中幸不虚。 

　　○秋晚江上书怀 

　　一望家园一惘然。湘云易水共长天。山中薜荔日萧索。江上芙蓉秋可怜。楚些独唫长下泪。燕鸿又过记残年。黄金台上无名字。醉后还謌宝剑篇。 

　　○秋日登唫览楼 

　　远客不宜秋。况登江上楼。心随阳雁灭。身为楚云留。汉广饶菰米。湘清聚白鸥。寒砧何处发。落日动乡愁。 

　　○秋日闻曹中丞东湖庄堂楼初筑以诗奉赠 

　　云霞江色晚。楚客意何如。金散身无累。才高世其疏。开门闻鸟雀。落日见樵渔。玄阁还应闭。白头长着书。 

　　○寄嘉定徐刺史 

　　柴荆乌鹊定。风叶正萧萧。落日清江上。怀人沧海遥。年华随杖屦。生事寄渔樵。楚客销魂处。秋来谁为招。 

　　○八月十四夜忆徐刺史 

　　桂华初发小堂东。绿芷红兰别一藂。翡翠屏前秋寂寞。芙蓉塘外月朦胧。宝书玉笈为谁隐。云锦霞笺还自封。鸿雁不来秋又晚。故人闻巳到江东。 

　　○秋夜 

　　天秋鸿雁来。夜寒桂华落。空馆复相思。清飙振藂薄。 

　　○秋日鹅池庄与故人王惟材闲酌 

　　秋水浮田叶。凉风吹稻花。白衣燕客醉。红树楚人家。翡翠鸣鱼笋。鸳鸯立钓车。鹅池堪避地。与尔种胡麻。 

　　○江陵遇同乡王惟材 

　　未路谁相问。无家我独亲。他乡今接袂。童稚昔为邻。江海飘零客。风尘沦落人。十季俱白首。笑此梦游身。 

　　○雨中呈王郎 

　　黄金台下见君颜。今日萧条入楚关。一顾那知添白发。十季何事老青山。乡愁多在烟云外。客思偏生风雨间。我巳无家问消息。开畦种药不须还。 

　　○夏日携王惟材陪曹公饮城东湖亭 

　　漠漠林塘五月寒。王人长日竹皮冠。酒炉茶灶从儿理。菜圃爪田引客看。老去坐忘青锁梦。归来囊贮紫金丹。鹅池道者频相访。笑索村醪苜宿盘。 

　　○侠客 

　　赌掷赛刘琨。家奴过孟贲。千金不肯顾。一剑为酬恩。赵瑟停凰柱。燕姬促象尊。平生款叚马。羞入孟尝门。 

　　○与王惟材夜坐话旧 

　　醉謌燕市笑颜红。十载离家似梦中。闻说存亡重凄恻。对君何必叹飘蓬。 

　　○闭门 

　　庭梅横似画。篱蘜缀如钱。闭户琴书客。翻悲艹木年。黄金无药物。白发满颅颠。花径从儿埽。谁来问尚玄。 

　　○秋日待家书不至感赋此诗 

　　泽国寒风木叶稀。悲謌昨夜赋无衣。自添白发年华异。用尽黄金生事微。易水似怜湘月远。燕鸿还共楚云飞。鱼书锦字无消息。秋艹闲门又夕晖。 

　　○八月十四夜游太晖观呈忠教真人 

　　碧天高处是三清。金作楼台作城。白鹿僊人秋弄笛。青牛道士夜吹笙。惊残鹤梦江云冷。幻出松阴海月明。欲写阴符寄幽事。山中老子有书迎。 

　　○同郡葢子材寄示文稿作此简答 

　　万金散尽一身轻。白首为儒掉臂行。郢里谁传春雪调。楚山应系薜萝情。自知未上于秦策。肯信归来感妇迎。却笑文章憎命达。十年犹在鲁诸生。 

　　○登岳阳楼 

　　吴楚江山阔。巴陵水国遥。江流分九派。山势控三苗。卉服通州里。蛮方翊□圣朝。每希常道泰。饮啄老渔樵。 

　　○芳树 

　　金井梧桐树。碧枝华叶芳。月明移翠影。风细吐清香。共惜三春色。谁怜九月霜。闺中有少妇。岁岁忆辽阳。 

　　○寄嘉定徐二刺史 

　　豪华犹六代。胜事在吴门。绿树湖边寺。红云海上村。桑麻常夜缉。橘柚向秋繁。拂袖还乡日。应怜松蘜存。 

　　○赠庐岳僧 

　　何日别东林。浮杯梦泽深。云山随去住。水月即禅心。钵润龙将见。衣残珠未沉。行踪遍五岳。留偈待知音。 

　　○秋日鹅池昼卧 

　　卑栖佚老日。高枕物华年。橘柚垂茅屋。菰蒲间渚田。意中人不见。事外客孤眠。习静眇身世。长唫秋水篇。 

　　○八月十三夜 

　　江月满江城。客愁何处生。残蛩依砌响。新雁与云平。露重楸梧白。天寒松桂清。弟兄在万里。此夕各含情。 

　　○江夏舟中值元日 

　　乘舲下吴会。寒日水增波。江路鱼虾美。山城橘柚多。维舟燕客醉。倚棹楚童謌。明发汉阳去。相思柰若何。 

　　○经彭泽县舟次小孤山阻雨 

　　山塞分吴楚。山城辩土风。人烟泽国异。春色故乡同。晓饭孤山下。孤帆细雨中。樯乌飞自去。诗罢意无穷。 

　　○芜湖沙洲阻浅 

　　艹树山头驿。云霞江日村。苇人惊虎迹。舟子记潮痕。欲买吴姬酒。能招楚客魂。长波浩无际。目极更何言。 

　　○春日寓徐公西园 

　　笋出过阑见。棷香度水闻。树深连海色。洞午散江云。石上抛书卷。花间数鹤羣。春愁如碧艹。随处乱纷纷。 

　　○海上寒食 

　　风雨临寒食。偏惊流浪情。梅花乡信远。芳艹客愁生。青眼故人少。白头世事轻。还余一尊酒。东海吊田横。 

　　○苏台览古 

　　吴王昔目好吴钩。义士三千尽列侯。霸业巳随云北散。雄图空复水东流。荒台寂寂渔樵路。故垒萧萧艹树秋。惟有馆娃宫里曲。至今謌向采菱舟。 

　　○夜泊长桥 

　　落日长桥外。维舟竹屿孤。春潮不满岸。江鸟下平芜。负笈终归楚。寻山且在吴。自伤漂泊意。深夜醉嘑卢。 

　　○春日饮唐山人竹园 

　　蝴蝶满园春日晴。桃花梨花飞素馨。千竿万竿何菁菁。时时风雨闻秋声。淇园阔节不足数。渭川绿玉难为称。尔莫斸为化龙杖。虚劳万里升天行。尔莫截作学鳯笙。拘牵众乐相和鸣。餙金缀玉非本性。不如抱箨全尔精。高阳徒。箨冠生。引觞大嚼无俗情。其如晋代竹林彦。枕曲眠糟损性灵。却怪王猷多傲世。入门先问主人名。 

　　○雪后 

　　石径留氷雪。松门锁薜萝。地幽身自得。机息鸟常过。芳草春愁少。梅花客醉多。竹枝辞更好。还爱楚人謌。 

　　○赏雪侍燕应牧 

　　狐白暖蒙茸。当謌集上公。春藏金屋里。僊隐玉壶中。送酒青楼妓。焚香白玉童。锦屏寒不入。只许隔帘笼。 

　　○楚中送僧还嵋山隐居 

　　半偈曾闻法。虚空无住心。楚云飞锡去。巴水渡杯深。一室寄何处。千峰独可寻。有身缘未子。此别且长唫。 

　　○送洪都道士 

　　霞外寻真侣。山中问赤松。僊坛花雨静。石鼎绿苔封。坐炼金光艹。行持九节筑。闻师还旧隐。何日得相从。 

　　○送王生西游 

　　雪里荆门道。愁中汉水春。三湘曾滞客。万里欲归身。献赋还过楚。谈兵莫入秦。自伤流浪久。偏惜远游人。 

　　○春辞二首 

　　南浦谁家荐绿苹。埜棠又发楚山春。满城芳艹烟和雨。江燕飞来似识人。 
　　广陌青楼杨桠新。莺花时节可怜人。至今汉上多游女。笑折疏麻赠所亲。 

　　○春阴 

　　竹里松间石径斜。春云长遶埜人家。幽窻睡觉鸟声响。童子开关埽落花。 

　　○戊辰夏六月江陵大水 

　　水气迷津树。江声骇市居。川原那辨马。黎庶几为鱼。荆楚年频异。沅湘老计疏。近饶浮海兴。东下定何如。 

　　○江陵草堂漫赋因忆杨少通 

　　疏阔平生事。支离迟莫年。乡关朔雁外。客舍楚江边。酒伴曾谁访。诗狂还自怜。经过杨执戟。许寄买山钱。 

　　○连日风雨骤生薄寒分甘哺孙赋诗自娱园 

　　蔬时醪亦足养老江城风雨夕。茅屋短长唫。历历秋花发。翛翛落叶深。老凭孙暖眼。客用酒宽心。欲买罗舍宅。曾无作赋金。 

　　○秋日小园雨后遣怀 

　　性直难干谒。峕清媿贱贫。江山双艹屦。岁月一纶巾。秋色梧桐老。晴光橘柚新。寥寥宋玉宅。千古闭荆榛。 

　　○九日即事 

　　少年恃意气。长醉酒家楼。不倚金吾势。曾随剧孟游。卧山学剑术。历国揖诸侯。白首无人识。空悲易水秋。 

　　○敝园夏日遣怀 

　　压架葡萄熟。廵檐竹木清。摇飜葵扇小。欹侧箨冠轻。楚俗原非怨。燕謌空复情。云霞仙不就。书剑老何成。 

　　○同杨少通宿荆南驿馆 

　　孤亭明月冷。疏馆碧梧秋。雁宿新沙岸。萤飞古驿楼。短謌多楚调。永夜看吴钩。皎皎江关梦相悬万里愁。 

　　○江陵为仙居儿赋（并短引） 

　　吾兄负气沉郁形骸土木家无儋石之储动以自得为之主不为人所羁縻虽啜蔬饮水而弦謌晏如也 
　　性疏非傲物。懒慢竟何求。身老兼多病。他乡况值秋。衣冠随楚俗。饮啄且荆州。好似张平子。曾无儿女忧。 

　　○江上逢罗炼师因简霞西道者 

　　老去沧洲计。春来湘水深。白云松子梦。芳艹楚臣心。摇荡江边兴。萧条泽畔吟。明霞如可掬。不惜报知音。 

　　○家兄曾学医于郑邦辅别十年郑逝矣兄至江陵因感同泣下作是时 

　　兄弟悲迟暮。燕关忆壮游。壶中仙客去。肘后秘方留。谷日花仍发。山阳笛更愁。平生多感激。泪洒白云丘。 

　　○重九前一日同王杨二山人饮胡将军东郭艹堂 

　　桠下寻陶令。篱边问葛疆。南山足芋栗。东郭此茅堂。萸酒年年事。菊花岁岁芳。白头还醉舞。休笑埜人狂。 

　　○江陵送僧还蜀 

　　烟树寒云楚水西。残瓢破衲独行迟。心无一事即相见。千里何须叹别离。 

　　○少年行 

　　明月芙蓉发。秋风薜荔生。謌从山鬼啸。剑任奚奴擎。斸地留残药。休粮检落英。南枝有羁鸟。同结越乡情。 

　　○楚童 

　　白晳楚童清。双鬟挈酒瓶。灌花晨汲井。学字夜囊萤。竹院晴时扫。柴门客去扃。弱躯偏惜汝。饥渴屡曾经。 

　　○辽府艹亭赠朱孔昭 

　　平原门下似君稀。犹着前春旧布衣。况我不如君数倍。食鱼何敢望轻肥。 

　　○春还海上因赠嘉定王山人 

　　云度苍江冷。花飞碧海春。谁家无斗水。涸辙有穷鳞。自笑投珠客。犹怜泣玉人。肯邀笙鹤侣。共尔觅玄津。 

　　○春日登荆州少津观音阁塔 

　　墖院収花雨。楼台散佛香。山青巴国近。鸟白楚天长。树色分衡岳。江流入汉阳。古来争战地。谁是水云乡。 
　　却敌万金轻。凭堞哀王粲。临湘吊屈平。还家留舌在。少妇下机迎。 

　　○中秋夜月 

　　萧萧风露寒。耿耿客衣单。萤火流花砌。桐阴上井阑。楚云常独卧。巴月共谁看。身世何须计。生涯此箨冠。 

　　○江陵送李梓老还苏州 

　　十载江陵共白头。枫桥橘酒忆苏州。此生见面应稀少。客泪因君洒素秋。 

　　○破闷 

　　暖老凭湘酒。为园仗楚童。风残青荳架。露满菊花丛。流水十年事。浮云一病翁。达生还自古。陶令不羞穷。 

　　○承天寺再赠王秉之山人 

　　贫贱论交日。凄凄多苦颜。井寒晨炊少。室静共僧闲。囊里常留药。人前笑买山。飘零王逸少。海上几时还。 

　　○乐圃园芙蓉鸳鸯蘜并开再呈吕尹二山人 

　　（疑有错简）何如。 

　　○苏州汪秀才见访江陵艹堂以诗贻之 

　　漂泊江乡老此身。柴门长闭任家贫。云霄放鹤浑闲事。风雨看花又一春。抱玉几年终献楚。怀书垂老莫于秦。昨朝忆共接舆醉。竹下狂謌见性真。 

　　○饮酒 

　　城上秋风见薜萝。十年江客意如何。酒肠方大黄金尽。世事纔知白发多。月冷却怜孤鹤怨。天寒谁听饭牛謌。平生还爱于陵子。用拙为园老一蓑。 

　　○秋兴二首 

　　蕉叶临窻卷。幽花向砌分。楚童秋洗竹。江鹤夜鸣云。地僻应增懒。身潜不用文。近来饶酒券。秋思更纷纷。 
　　江上形容老。山中薜荔秋。鹤鸣竹院静。狙啸荜门幽。爱树収黄叶。怜生洗白头。室无莱子妇。谁共卧云丘。 

　　○江陵送王秉之 

　　不恃金貂贵。 【 山人乃武弁之家】 常县韦布情。当筵一诺重。 

　　○江陵送王惟材还赵郡 

　　湘皋烟艹洞庭云。此地逢君又送君。瑟悲凉那可问。楚謌凄断不堪闻。遥山对酒春将暮。临水扳花日未曛。顦顇形容独归去。江楼细雨叹离羣。 

　　○踏青杨柳洲 

　　骅骝蹀躞上芳洲。杨柳青青楚水流。日莫东风摇百艹。不知何处是昭丘。 

　　○辽府赠杨山人 

　　故乡因别久。逆旅有新知。吊古过燕市。哀謌问渐离。楚筵分醴后。蜀肆下帘时。欲就百钱卜。长贫老不疑。 

　　○赠薛郎 

　　画史风流数薛郎。竹间茅屋对潇湘。床头金尽还沽酒。爱学吴歈和楚狂。 

　　○夏日陪葛刺史胡少府吕尹汪三山人饮曹公东湖水亭 

　　竹里逢僊尉。花间隐使车。围棋临水槛。把酒看游鱼。黄鸟鸣深桠。青荷覆小渠。物情忻自遂。而我乐支枕茅檐下。秋风正到时。菊花开较晚。鸿雁故来迟。栖托终何事。行謌且杖藜。百年非有道。心迹岂无疑。 

　　○中秋雨晴小园夕坐 

　　老去虽躭酒。秋来不废诗。畦蔬新雨后。茅屋晚晴时。谑浪还齐语。蛮謌爱楚儿。明朝多酿黍。好待菊花期。 

　　○遣怀 

　　鹤发还齐瑟。鹑衣向楚人。年丰儿女瘦。家远弟兄亲。懒拙能堪事。逢迎岂性真。惟将诗送老。更爱酒长贫。 

　　○连日淹雨闭门伏枕新晴后适有诸贵过子茅茨沽酒以慰岑寂 

　　久雨秪宜睡。朝来还闭门。薄云笼屋角。旭日照篱根。倚杖行犹懒。堆书坐欲飜。不知秋艹碧。绵藐待王孙。 

　　○雨后移竹小园漫赋 

　　童仆饥时懒。家贫愿一金。暄寒惟裋褐。风雨屡长唫。江阔秋生蚤。城高雾隐深。从来爱幽意。移竹间花林。 

　　○赠焦秀才 

　　富贵宜年少。何为长苦辛。鲁生原好礼。郢客岂终贫。琢玉功须就。凌云气益伸。明年书再上。应有下机人。 

　　○沙津妓馆送杨少通渡江南征 

　　怜君能骑马。江汉未经过。宦薄蛮方远。家贫童仆多。朝云怜楚子。桃扇赠韩娥。万里相思字。秪应候薜萝。 

　　○秋夜访承天寺二蜀僧论禅学 

　　箨冠随所适。竹杖复行唫。夜月青莲宇。秋风珠树林。根尘迷至性。诗酒涴禅心。不学无生法。其如老病侵。 

　　○抱孙之食市中 

　　何室炊红粟。谁家具绿尊。频游双屦弊。生计一瓢存。任尔呼牛马。随子爱大豚。绝交书未上。为客老荆门。 

　　○丛竹洞 

　　连竹分清影。接篱卷洞圆。丛疏风淅淅。叶密露涓涓。捣药宜晨坐。抛书向午眠。谁知幽僻地。自有埜人天。 

　　○对酒（乐府） 

　　自古推名饮。而今不复疑。少年当适意。况我白头时。剑说非良计。酒謌多玅辞。丹砂不可食。毕竟尔何为。 

　　○秋日埜望 【 是年戊辰大水】 

　　听鸟中林往。看云故国心。地卑湘汉阔。天远洞庭深。老马空知道。穷猨岂择林。十年书剑客。寂寞到如今。 

　　○雨中遣闷 

　　泽国秋云重。江城暮雨寒。短衣为客惯。长铗向谁看。密竹藏幽径。深松着小冠。渚芹亦可荐。何惜老荆蛮。 

　　○九日同仙居兄饮江陵艹堂因忆故园诸弟 

　　客泪十年落。乡心九日县。登高巴水外。望远楚云边。各醉黄花酒。同悲鸿鴈天。浮骸能几日。而汝且相怜。 

　　○山中晓起 

　　习静来山中。长日卧松关。川光媚几席。山气清襟颜。翩翩双鸟没。袅袅孤云还。万物各有适。无营意自闲。 

　　○山中寄龙山兄弟 

　　山人多幽姿。栖息宜云壑。生平沮溺流。矢与求羊约。索居赖琴书。战胜甘藜藿。心迹两无疑。百年任苦乐。 

　　○龙山见访山中诗以贻之 

　　公子多道气。跻险赏林泉。高酣坐石上。眇若乘云烟。俛仰成千古。纵观周八埏。谅无松子术。敢冀王乔年。安顺委大化。恬愉复自然。 

　　○登太和山天柱峯 

　　策杖陟峯顶。羽人启金扃。冥心观元化。彷佛见岳灵。历历指九区。苍苍辩四溟。陵谷若波涛。微茫讵可形。羣动争飞奔。大运无留停。仰视浮云征。空虚安可升。眇焉此浮骸。何堪为列星。愿留不死乡。炼骨引熊经。 

　　○饮酒四首 

　　清流众累集。性悟苦不早。身后名有无。生前亦枯稿。不赖忘忧物。何以写怀抱。刍狗视浮骸。万事皆草草。寿命由化迁。金石亦难保。敛襟独闲谣。江月上松杪。 
　　福端君不为。盛名岂敢居。列子老郑圃。何异凡民愚。六用俱可废。一真良自如。百年此形容。泡影现斯须。有生胡不乐。安有再来躯。箕踞竹林中。酌酒焚枯鱼。 
　　睫常在目前。如何目不见。死常随我身。如何我不患。好高穷远深。至近反忽慢。谁知袵席间。而乃即天汉。万古亦非遥。一息长无算。老彭与殇子。寿夭相等看。静观蜉蝣羽。可同白石烂。 
　　怒则乖天和。喜亦伤大雅。喜怒同使臣。胷臆若传舍。来去本无端。不乘车与马。一气自起灭。万形非真假。十年会此理。欲辩言愈寡。中心久藏之。当告知音者。 

　　○秋日寓唐子承秘书西园 

　　杖策步西园。被褐坐东轩。孤觞面菊圃。惟闻野鸟喧。昨朝秋雨足。菜甲生何繁。园丁荷锄去。荒草没篱根。南山当面立。晨暮洗心言。 

　　○大堤曲 

　　白面襄阳儿。素腕大堤女。何必芍药赠。日动心相许。骝马青丝缰。楼高独延竚。女萝附松枝。嬿婉东风里。愿为双鸳鸯。泛泛碧池水。 

　　○襄阳怀古 

　　襄阳白面儿。惯唱铜踶歌。汉水东流去。英雄可柰何。羊公石尚在。岘山高嵯峩。不见孟夫子。谁传妙句多。习池清且浅。双鲤跃春波。山风吹幅巾。照影何婆娑。登临前后事。水鉴色象过。吾将寻鹿门。披云巢松萝。下掬石上泉。茹芝消沉痾。丹砂多悞人。素心望匪他。 

　　○将游衡岳留别李九中 

　　洞庭南望草萋萋。江青枫□楚客悲。何处思君心最切。鴈回峯下寄书时。 

　　○赠荆门州卢晋山刺史 

　　百战曾收海上功。归来十载半成翁。笑携南国如花妾。不觉衣冠有晋风。 

　　○赠杨生惟德 

　　我在潇湘君在吴。十年踪迹各江湖。蓑衣细雨王侯宅。曾忆荆州旧酒徒。 

　　○宿紫霄宫月下望蜡烛诸涧 

　　千尺峯头明月辉。松盘石磴紫烟飞。步虚声落不知处。采药山中道士归。 

　　○感兴四首 

　　肝臂列为人。自知亦巳幸。循性即坦途。求名自贻病。 
　　商贾重财雄。巢许矜志节。朴朴同一心。欲辩何由说。 
　　试取百金剑。补履不如锥。洪纤各适用。彼此胡相疑。 
　　方诸能召水。磁石不引金。因知天下事。所贵在同心。 

　　○程仁卿从军自蜀还荆州诗以贻之 

　　长揖辞开府。悲歌下剑门。心长发自短。金尽舌犹存。负笈新诗草。披衣旧酒痕。锦城贵公子。谁是赵平原。 

　　○襄阳送刘近化山人北游 

　　意气重刘生。悲歌万里行。宝刀横白刃。骝马络朱缨。江汉分南楚。云沙靖北平。经过易水上。为我吊荆卿。 

　　○三月八日贱辰印别驾李方伯觞予命梨园弟子为寿诗以谢 

　　昔别信陵门。常思国士恩。激商知楚客。流羽辩梨园。竹里敕中馔。花间促上尊。千金酬一饭。吾亦媿王孙。 

　　○书李右承郭北山房 

　　栖托难高卧。行藏且岁时。从来燕客放。不怪楚人疑。时有青霞想。惭无玄豹姿。名山堪蜕骨。不遣报家知。 

　　○访华容孙兆孺山人 

　　江上逢孙楚。山中问鹖冠。秋云玄阁冷。夜雨敝貂寒。壮发何时变。衰颜此日看。岁华摇落尽。何处有江兰。 

　　○宿玄石山月下望洞庭湖 

　　五粒松枝酒。三花道士居。山空月愈白。湖阔水同虚。腾化术难就。纵横计巳疏。欲知投老地。惟有学樵渔。 

　　○送兆孺赴岳州府谒李刺史 

　　木落章华晚。帆飞梦泽云。莫挥长别泪。不是久离羣。鹦鹉休先赋。兰膏恐自焚。诸苹幸可荐。为我吊湘君。 

　　○北归留别兆孺 

　　泽国寒仍早。江城木叶稀。何人歌枤杜。有客赋无衣。沅芷宜修佩。商芝可疗饥。相思付朔鴈。还共楚云飞。 

　　○公安别孙习孺秀才还荆州 

　　惆怅孱陵道。江湖鴈正飞。万山风雪里。匹马郢城归。此日哀王粲。何年荐陆机。梁园零落尽。垂老欲谁依。 

　　○秋日同印别驾游桃川宫寻秦人洞 

　　殿阁夕阳外。花源楚水西。秦人不可见。洞草尚萋萋。九畹心空结。三湘望欲迷。探奇犹未极。还下武陵溪。 

　　○江边旅舍 

　　小榻微风入。开帘爱地偏。因知童仆好。更觉主人贤。客梦江声乱。乡愁夜雨悬。明朝秋巳半。又近菊花天。 

　　○同襄阳阮举人游楚山田家遇雨 

　　携酒依场圃。班□共老农。楼台一水外。风雨万山中。田叶浮逾绿。溪花湿更红。百年耕凿计。吾媿鹿门公。 

　　○江陵草堂典赁思寻投老之地 

　　裘马荆儿态。茳蓠楚客心。纵横术未就。佚老计相寻。玉佩遗湘浦。桔槔思汉阴。买山须近水。结屋白云深。 

　　○赠浙东王山人 

　　白酒时时醉。青山处处缘。满囊诗是画。尽室笔为田。自道贫非病。人嘲白尚玄。明朝到郢上。谁赠杖头钱。 

　　○寓天门山中思归江陵草堂 

　　短墙留鹤泽。衡宇俯龙桥。松粒酒应熟。梅花客可招。老思芳草卧。闲爱白云谣。楚笈行将负。全生事绣萧。 

　　○秋日同京山郝秀才饮唐子承西园 

　　茅屋松间好。柴门花下开。芙蓉临水槛。黄菊照尊罍。看剑招燕客。论文识楚材。溪边双白鸟。相对不相猜。 

　　○登仲宣楼值雨 

　　南国春留客。东风雨扬丝。江云迷楚望。野水接松滋。红湿桃花片。青回杨柳枝。空余怀古意。日暮倚楼时。 

　　○书南嵓宫后岩 

　　危石临松涧。悬岩启竹房。寻仙探玉洞。觅草得金光。杯狖隐还见。山精啸复藏。惭无辟谷术。丘壑兴何长。 

　　○下山小憩南嵓宫作 

　　铁锁下松关。琳宫俯石阑。采芝临绝巘。投馆记前山。林外青牛卧。云中白鹿还。重来炼金骨。不复忆人间。 

　　○寻玉虚宫周炼师 

　　水声悬木杪。犬吠隔花源。饮涧腾猨坠。争巢徤□翻。开山逢石□。斸药到云根。静爱宜栖士。因窥不死门。 

　　○鲁中挽何鸣岐 

　　之子鲁男子。为交老更新。犹存悬磬室。不见挂瓢人。泗上寻渔父。山中问隐沦。鳯兮今巳逝。此意向谁陈。 

　　○泗上赠吕侠士 

　　南游不得意。来问鲁朱家。生涩青楼妓。凋零白鼻騧。防秋　过鴈塞。校猎度龙沙。剩有缦缨带。时时拂剑花。 

　　○春寒睡起口号 

　　白发白如丝。春眠起较迟。即看芳草变。又过杏花时。裋褐寒先觉。长吟趣自知。谁云鲁洒薄。犹免越人思。 

　　○久雨小晴即事 

　　海色常含雨。山云薄带寒。曦微占暮鹊。芳意结春兰。对酒看长剑。低头试小冠。孟尝空好士。白发老冯驩。 

　　○寄孙兆孺 

　　七泽秋生早。三江鴈亦稀。无人识鬷蔑。有客忆孙挥。对酒狂謌发。看山逸兴飞。白头见何日。同结薜萝衣。 

　　○高阳池刘杨二山人招饮 

　　石径寡林到野亭。中开一槛小池清。云山对酒浑无俗。花鸟供　诗别有情。抚槛观鱼如惠子。当杯说剑让刘生。幅巾我亦高阳侣。漫向江头歌楚声。 

　　○赠杨斗笠 

　　江汉何年斗笠翁。丹砂未熟酒瓢空。金华不见牧羊子、郢上还邀襄野童、宝剑歌残徒自媚、瑶琴凄断与谁同、相逢且莫沧州去、为报淮南有桂丛 

　　○秋日晚出荆州南门壕上作 

　　蒲稗藏鸭楚水秋、碧云摇海结新愁、晚风忽动芙蓉渚、斜日还寻杜若洲、白发萧疏歌宝铗、黄金零落恕貂裘、梧桐露下自消歇、千里相思明月栖、 

　　○八月十三日东永嘉王秉之山人 

　　寒竹丛巳橘柚县、短篱茅屋向城偏、桂花酿酒秋将半、桐叶题诗月未图、越客还思青海峤、楚鸿又度白云天、好山欲买多招隐、袖里曾无子母钱、 

　　○泊吴淞海岸覌邵将军水军以所获倭奴行酒 

　　海戍江城动远旌、栖船载酒楚云平、三山我欲寻仙去、万里谁能破浪行、碧眼倭奴通汉语、黄须剑卒缦胡缨、向予东指嵎峓穴、先□洪涛断巨鲸 

　　●双鹅集 

　　碑文 
　　双鹅记（清苑　陈僖） 
　　双鹅集叙 
　　双鹅集（和） 
　　双鹅集（赠） 

　　◆碑文 

　　康熙甲子。二月庚申。知新河县事后学王培。谨以牲醴香楮之仪。致祭于明布衣宋鹅池先生。及碑神之灵而告之曰。于戏。世之所谓隐士者。多以放狂目之。而不知其大有功于名教也。夫八世之天下。神明治之。三后之天下。仁圣贤人治之。秦汉以来之天下。才子治之。才子者。与神明同道。与仁圣贤人同心。而用不同也。顾有以有用为用者。贪富贵而无忌。治而不治者也。有以无用为用者。安贫贱而有耻。不治而治者也。用则为经济。不用则为文章。文章与经济合。世之幸也。文章与经济分。世之大不幸也。先生生燕赵之乡。当明之盛时。而见夫世之贪利无巳。心焉疾之。天又迫之。故其为诗文。直原夫受病之由。而极夫感慨激昂之意。学道之久。则又蔼然和平也。而且足迹徧天下。有龙门之风。文颇似之。之博陵而羡美才。上燕都而访人士。登邹峄而见上蔡丞相之迹。浮江淮而负元龙湖海之量。望钟山之王气。心窃往之。拜延陵之世祠。执鞭慕之。渡钱塘而吊子胥之忠。过青徐而景太公之懿。出居庸。循太行。穷关陕泽潞诸边塞。而瞻秦皇帝之长城。周文武之都邑。晋公子之山河。旷然意远也。居井陉而思王孙之烈。赴太原而慕林宗之行。栈道千里。通于蜀汉。陟彼峨嵋。儗夫武功。太白去天三百。则又杨雄王褒所心折。而文翁相如。所谓异世而同揆也。遡巫巴。下荆鄂。返江黄。迂云梦。而北走大梁。堕泪羊公之碑。伤心屈子之立懦欤嘻令君诚贤矣哉。兹因而更有感也。人亦成其为人而巳。成其为人。必不至于草木同腐。一时之显晦穷通无论焉。即如布衣。当时抵牾无所容。而死又不知其所。乃于百余年之后。犹有读书学道之令君。出而表彰之。则人之可传所重。在立身行巳。不大略可睹也哉。虽鹅之集也近幻。而诚之冥通。气之感召。夫亦可以共信矣。因为记以贻令君。用励行巳有耻者。兼为今之为令者告焉。裨立于康熙二十三年。二月二十四日。令君姓王氏。顽立懦。而为百世之师矣。使先生而用于世。必能为廉吏以拯斯民。先生而既不用于世。世有学先生者。人人存夫耻心。皆甘淡薄。则争鬪不起。兵刑可息。太平可望巳。此所谓以无用为用。以不治为治。与仁圣贤人同心。与神明同道。而志可跻世于羲皇者也。顾不见之于经济。而徒见之于文章。先生以文章而为经济。世人以经济而为文章。且以先生之作非文章也。以斯人而流于野。此则明之所以亡也。夫士不难于文才。而难于品行。不难于草。武昌之柳不存。彭泽之菊安在。泛沅湘而歌□子。入苍梧而呌虞舜。仲宣高楼。信陵夷山。又彽徊不忍去矣。复辗转三吴。遨游七泽。挥华腴而甘穷饿。菽米一餐。人所难堪矣。且辞其二童。冺迹大千。归于无何有之乡。其西山之薇蕨耶。其东鲁之疏水箪瓢耶。其灵均之远游耶。其南华之逍遥耶。其列子御风而行耶。其采石之明月。函关之紫气耶。其仲连之辞千金而蹈东海耶。嗟夫。世皆慕富贵。而先生独甘贫贱。蝉蜕尘埃。自神高标。洵足以廉自有神。神存而形存。形存而先生存。碑其常存乎。乱曰。烈风起兮黄沙上。先生何在归瀣沆。白石丹砂今焉养。宋鲸徒厪达官想。江之永矣汉之广。海海茫茫世旷漭。神兮何来又何往。于戏休哉。尚飨。 

　　◆双鹅记（清苑　陈僖） 

　　清苑陈　僖蔼公 
　　明嘉隆时。赵郡新河。有宋布衣登春者。字应元。博洽以诗名。晚居江陵。耕天鹅池之石田。更号鹅池。生后自童发为头陀。不知所之。越百有余年。有柘城王令君宰新河。念其高风。勒石表厥宅里。曰宋修巳。而难于知巳。读东海徐公之为先生传。善肖其奇。笔邻史记。且忘其贵而交先生。容其亢爽。亦才子之极致巳。此皆人中麟鳯。展其毛羽。均可以作瑞皇家。仪刑多士。旷世而不一见也。至于书摹右军。绘比虎头摩诘。又其游艺之余者巳。愚待罪堂阳。几三年矣。年荒民贫。忧心不释。常废读书。偶见布衣集。伟其才。洁其志。高其行。行其故里。而怆然有感也。爰为立碑曰明布衣宋鹅池先生故里。以彰才子。碑乎神乎。先生之神不在碑。先生之碑州。与布衣游善。徐为梓其诗以传。时。纸贵。凡□指使按部。必多购其集。备馈赠仪。骚人墨客。藏为家珍。大约其人之高旷似孟郊。其僻类贾岛。无所关于天下后世者也。令君何所取。而于流风既衰之后。表扬之而不忍没哉。盖纲常名教之事。有大行于上者。不可无坚守于下者。令君祭有衣文有曰。用世之道。贪富贵而无忌。则治而不治。安贫贱而有耻。斯不治而治。用则为经济。不用则为文章。令君可谓知言矣。今之表其里也。岂非用以廉顽布衣故里。亦郑公乡。杜甫里义也。令君诚贤矣哉。立石之夕。有天鹅双集碑旁。徘徊不肯去。村人取之以献。令君畜于官署之西园。神王色泽。若得其所者嘻异哉。或令君彰善表微。其降木之鸾。巢庭之乌耶。抑布衣才鬼。胜于顽仙。即华表之鹤。望帝之鹃也。皆不可知。独是布衣一落魄老狂生耳。负性肮脏。眼白亡富贵。人欲得而甘心者甚众。游踪几遍天下。所至辄穷。即有物色者。非其人不受。迫之即亡走。惟齐人邢侗宰南宫。吴人徐学谟守荆名培。字益仲。河南柘城人。戊子科孝廉。以循良着称。收鹅人司大德。并记之而书于碑阴。 

　　◆双鹅集叙 

　　宋鹅池先生。河布衣也。以诗文名于明嘉隆间。徐宗伯。李理卿。所以传之者详矣。高旷贞洁。回出尘俗。其殆古之隐居子与。余钦其品行。爰为建故里之碑。适有天鹅双至。海内诸名公先生。奇其事而咏之。因成兹集。所以发潜德之函光者至矣。而乡民及宋氏之族。登堂请曰。本村居民百余家。厥名六户。萧条殊甚。敢藉布衣之灵。更嘉名焉。爰从众论。改六户村为天鹅聚云。 
　　康熙乙丑孟秋之杪中州王培益仲甫识 

　　◆双鹅集（和） 

　　碑成之夕适有天鹅双至碑旁不去村人司大德者收之以献因率成一律一绝　（柘城王培） 
　　双鹅诗次韵　（南昌丁弘诲） 
　　双鹅诗次韵　（南州宗之璠） 
　　双鹅诗次韵　（肤施姚祖颛） 
　　双鹅诗次韵　（会稽罗企襄） 
　　双鹅诗次韵　（新河杨光世） 
　　双鹅诗次韵　（新河杨瑄） 
　　双鹅诗次韵　（柘城李子金） 
　　双鹅诗次韵　（赵州张光昌） 
　　双鹅诗次韵　（扬州王永亨） 
　　双鹅诗次韵　（获鹿魏双鳯） 
　　双鹅诗次韵　（长垣李振世） 
　　双鹅诗次韵　（仁和吴震方） 
　　双鹅诗次韵　（祥符孟发祥） 
　　双鹅诗次韵　（柘城杜知穟） 

　　○碑成之夕适有天鹅双至碑旁不去村人司大德者收之以献因率成一律一绝　 

　　柘城王　培益仲 
　　逸士原来自有灵。天鹅双下值碑成。人曾装羽今何在。物竟呈奇称此名。洞洁氷姿胥矫矫。凌摩浩志且嘤嘤。丰翎暂息谁能滞。任尔云霄万里行。不向洪波荡碧湾。却来碑畔到人间。先生或怂灵神至。千里江陵一日还。 

　　○双鹅诗次韵　 

　　南昌丁弘诲循庵 
　　特地双鹅故弄灵。碑文绝妙又诗成。鹿泉近接藏书里。荆布狂闻使酒名。先辈互传多肮脏。小儿空复学咿嘤。钱塘木石真同调。捉月乘潮共此行。先人薄宦楚沙湾。记说鹅池寓此间。■〈田翏〉海情深终一别。倦飞今为使君还。 

　　○前提 

　　南州宗之璠意园 
　　圣朝宽大容遗隐。三百年来重老成。圭窦豪吟艰献赋。鹅池遯迹岂钩名。几无姓字能垂竹。安得文章有和嘤。不遇右军挥翰墨。布衣存没总冥行。久传大隐落星湾。上比随光伯仲闲。片石垂成鹅影坠。辽东仙鹤似生还。 

　　○前题 

　　肤施姚祖颛高阳 
　　羽化虽然尚具灵。亦因诚格值碑成。双鹅有异人何处。片石无惭着此名。天地文章传不朽。古今知巳慕偏嘤。高标自是千年表。羽翮云霄不禁行。清志悠然碧水湾。或酬知巳到人间。当年丁令应为侣。白下新从此日还。 

　　○前题 

　　会稽罗企襄桐皋 
　　高士秋秋性自灵。知君凭吊有文成。云端故落扶摇翮。碑畔能留皎洁名。复叹双鹅真异慧。谁怜孤掌和鸣嘤。渔人敢附通声教。一气长歌壮此行。皎皎天鹅妒碧湾。故来人境伴碑间。精灵有意开文献。垂教芳声未易还。 

　　○前题 

　　新河杨光世德延 
　　可信天鹅最有灵。闻风千里看碑成。空中云鹤堪为侣。村落乡人未识名。色比阳春雪皎皎。声同乔木鸟嘤嘤。新河暂憩冲霄翼。共待扶摇九万行。闻道天鹅池一湾。布衣长此草亭间。碑成故里神来格。惊看双双白羽还。 

　　○前题 

　　新河杨　瑄六瑞 
　　士尚悲歌应地灵。先生忼慨自天成。身轻海若千秋事。品重碑题百世名。太守当年识磊落。邑侯隔代志鸣嘤。双鹅遥带春风下。想见江陵池畔行。皓皓霜姿离碧湾。翩翩常在白云间。春来翔止堂阳地。疑是先生东海还。 

　　○前题 

　　柘城李子金子金 
　　才子多才性自灵。生平著作尽天成。当年共目为狂士。易代谁知显令名。片石磨碑方矗矗。双鹅坠地且嘤嘤。辽东白鹤关西鸟。圣哲从来有茂行。楚郢鹅池水一湾。先生曾佃石田闲。百年浩气浑如在。为报神君二月还。 

　　○前题 

　　赵州张光昌元裕 
　　路隔幽明尚有灵。双鹅幻出■〈虫去〉初成。布衣魂化云衢曜。茂宰文留寰海名。鹤舞华亭争皑皑。鸟鸣乔木愧嘤嘤。孤骞宁得甘跧伏。奞羽凌飙天际行。旧池占断碧波湾。骈羽蹁跹故里间。浑侣令威当日鹤。千年华表一时还。 

　　○前题 

　　扬州王永亨榕庵 
　　哲人高遯性多灵。幻出双鹅碑适成。落落雄心常寄迹。悠悠世路岂知名。神姿劈汉难绦络。异代同声志鸟嘤。茂宰高标真绝调。■〈示互〉因诚格御风行。占断天鹅池一湾。怕传姓氏落人间。茫鞋踏遍天涯路。乘月归来洁羽还。 

　　○前题 

　　获鹿魏双鳯雝伯 
　　华表新题旧地灵。先生学道岂无成。神龙变化难留豢。海鹤蹁跹早避名。双羽何依春月夜。长鸣如和暮禽嘤。御风容易频来往。不羡当年昼锦行。别号鹅池隐石湾。神游天地有无间。岿然片石存知巳。羽化依稀鹤影还。 

　　○前题 

　　长垣李振世卧衡 
　　人杰由来并地灵。堂阳二玅似莲城。使君能续中郎笔。高士无惭有道名。华表半空来大鸟。碑文遥见应长庚。悬知立德立言后。不羡鹏抟万里行。先生古墓大河湾。姓字炳磷宇宙间。况是至诚能感物。神鹅飞去又飞还。 

　　○前题 

　　仁和吴震方青坛 
　　高节千秋晃曜灵。丰碑况是琢初成。不逢光武占星象。嬴得希文记姓名。惠我后人留逸响。更谁尚友托求嘤。感君知巳风尘外。化鹤重来故里行。为爱天鹅水一湾。芳名留得到人间。白云黄鹤空惆怅。仙翁今因仙令还。 

　　○前题 

　　祥符孟发祥浚生 
　　天禽双集俨通灵。不是碑成是化成。诗本王维崇大雅。文同宋玉着芳名。鸣琴三辅歌驯雉。伐木初章咏听嘤。预道桓骢谁不避。独将封事月中行。 

　　○前题 

　　柘城杜知穟萟客 
　　莫道鹅池性有灵。奇生奇死自天成。荒苔空奠一杯酒。片石能全两代名。海月孤身发皓皓。烟林双羽声嘤嘤。愿来池畔随知巳。不逐风波上下行。游尽山川入海湾。不留诗骨在人间。只因遥答神君意。化作双双素羽还。 

　　◆双鹅集（赠） 

　　双鹅篇赋赠　（栢乡魏裔介） 
　　双鹅篇赋赠（有引　西泠杨周宪） 
　　双鹅篇赋赠　（文安纪愈） 
　　双鹅篇赋赠　（大梁都甫） 
　　双鹅篇赋赠（有引　四明周斯盛） 
　　双鹅篇赋赠（有序　琅琊李澄中） 
　　双鹅篇赋赠　（北海曹贞吉） 
　　双鹅篇赋赠　（海盐彭孙遹） 
　　双鹅篇赋赠　（任丘庞垲） 
　　双鹅篇赋赠　（山阳丘象随） 
　　双鹅篇赋赠　（山阳李铠） 
　　双鹅篇赋赠　（曲江张鸿烈） 
　　双鹅篇赋赠　（赵州张光昌） 
　　双鹅篇赋赠　（鹿邑李之钵） 
　　双鹅篇赋赠　（祥符王廷璧） 
　　双鹅篇赋赠　（良乡杨在庭） 
　　双鹅篇赋赠　（良乡杨学嗣） 
　　过鹅池故里碑下感咏　（南昌丁弘诲） 
　　王益仲明府重刻宋鹅池先生集并立碑感白鹅之异率成四绝时将之濠梁束装匆匆同云晨雾中呵冻书甲子十一月之十日也 
　　咏宋鹅池故里碑双鹅　（祥符吴彤） 
　　咏宋鹅池故里碑双鹅　（柘城魏玳） 
　　咏宋鹅池故里碑双鹅　（柘城魏珗） 
　　双鹅歌（有引　柘城窦克勤） 
　　咏宋鹅池先生碑　（新河赵达） 
　　咏宋鹅池先生碑　（金容李龙光） 
　　重刻宋布衣集六首　（新河杨瑄） 
　　读鹅池传二首 
　　双鹅篇（有引　南宫贾穆） 
　　双鹅篇　（南宫杨含素） 
　　双鹅篇　（南亭李錎） 
　　鹅池行　（玉渊曹广端） 
　　鹅池行　（南宫郑惟孜） 
　　鹅池行　（玉渊曹广宪） 
　　鹅池行　（耶溪任光复） 
　　鹅池行　（古越陈可立） 
　　鹅池行　（武进羊翘） 
　　鹅池行　（武进周清源） 
　　鹅池行　（武进赵燝） 
　　鹅池行　（海塩俞云来） 
　　鹅池行　（休宁黄可达） 
　　鹅池行　（晋江黄虞稷） 
　　鹅池行　（南冈曹宜漙） 
　　鹅池行　（丰润曹鈖） 
　　鹅池行　（柘城杜知穟） 
　　鹅池行　（宁陵张政濂） 

　　○双鹅篇赋赠　 

　　栢乡魏裔介贞庵 
　　先生方外一奇人。白石丹砂回出尘。奔走江湖三万里。凋零妻子百年身。吟诗独许陶彭泽。遁世甘同郑子真。何处双鹅来献异。令威有鸟迹如神。 

　　○前题（有引） 

　　西泠杨周宪觉山 
　　新河宋氏海翁。入楚居鹅池。徐开府立鹅池生传。刻其诗行于世。玉明府来尹其乡。为文表其故里。镌之石曰。鹅池赵人也。士大夫高爵厚禄。殁于其乡。而社祀无闻。况其如鹅池者。招魂而来之也哉。王明府可谓善劝者矣。予故赋一诗。以高鹅池之风。并呈王明府云。 
　　隆万之间草茅臣。依稀骚些姓宋人。白首为儒寻常事。濩落嵚山?厕太伤神。翻身一出赵州里。滔滔中原路不止。禹会分明在两间。天上星辰地下水。齐鲁秦晋去复来。东吴西越越空徘徊。沧浪何处扶桑近。世界终须洗尘埃。江陵忽漫悬中央。曩闻接舆称楚狂。便欲为巢栖衰鳯。不用车轮更转肠。若为楚歌若楚舞。吾将老此无今古。池有佳名鹅池惊。沐浴飞鸣悲府主。谢安末路整羽装。王恭鹤氅中道翔。逝将去汝不复住。至今一往杳何乡。我常思君欲问君。有明中叶士如云。既不置身于虎观。披裘宁遂鹿为群。迨后神庙一升遐。衣冠文物尽繁华。东林西林相继起。纷纷门第是谁家。君倘前知数十载。惟恐将身溷寮寀。不如高蹈得气先。鹍鹏入云鱼乘海。剩有襄阳一卷诗。两朝宰相总不知。生前但揭中丞帐。身后惟传长吏碑。 

　　○前题 

　　文安纪　愈孟起 
　　布衣名字未易许。宋玉方称词赋侣。胜国赵郡有鹅池。特善五言纷机杼。不肯津津谀贵卿。徐渭谢榛那足语。荆州太守目色生。箨冠皂缯入坐惊。键扉科跣索酒饮。若辈将欲为庞萌。有时酣醉藩王席。声妓盈前讵瞬晴。持绘得粟寺僧饱。右军书扇山阴媪。感慨留连王粲楼。埃壒驱我寻蓬岛。头陀一去不复还。诗卷传满长安道。 

　　又 

　　茂宰清风播　帝乡。表章山隐自流芳。灵均弟子原推宋。叶县神君亦姓王。不但游人同岘首。定知才藻类河阳。碑成却有双鹅至。黄绢题词古道傍。 

　　○前题 

　　大梁都　甫平倩 
　　欲问先生何所之。芒鞋去去巳多时。云山不尽风前泪。天地常留身后诗。龙战当年看穴蚁。鹅飞今日下碑螭。王乔自是神仙客。为我重浇酒一卮。 

　　○前题（有引） 

　　四明周斯盛屺公 
　　新河宋布衣登春。奇怪人也。以诗名嘉隆间。为荆州太守徐公学谟所重。因寓荆之天鹅池。自号鹅池生。徐公常刻其集。后不知所终。柘城王君益仲。令新河。立碑其里。为文以祭。是夕有二天鹅。集碑上。不去。村人异之。献诸令。余过其署斋。见之。为赋此篇。 
　　翩翩双飞鹅。皎素如霜雪。振翮贴天飞。云霞共高洁。西瞻河华雄。南望湘汉阔。横绝遍四海。独往自孤孑。蚁视世间人。腐鼠岂能悦。何况罔与罗。冥冥徒空设。一朝逢知巳。意气邈相结。翻然荡清景。飘忽下漻泬。饮茹庭除前。亦若游溟渤。有时引吭鸣。清响振云霓。应同丁鹤归。为伴王乔出。保兹君子心。幽贞谅不别。 

　　○前题（有序） 

　　琅琊李澄中渔村 
　　新河诗人宋登春。别号鹅池生。死后百余年。柘城王益仲来作令。访其遗址。署碑曰明诗人鹅池生。宋登春故里。酒三奠。拜于碑下。是夕有二天鹅止碑上。居人迫之不去。因持以献。益仲则大喜。凿池署内畜之。吾友周屺公。亲见此鹅。为赋一诗。常语余曰。天鹅壮伟异常鹅。当益仲凿井灌池时。不二尺得故井。益喜。自负顾鹅。不唼喋池水中。独依依益仲左右。尤事之可感者。余聆其说而异之。夫登春佯狂蹈江以死久矣。滹沱恒山之侧。曲榭高台。荡为荒烟者何限。行人牧竖。鲜有过而问之者。登春以老布衣。灭没于寒江鱼腹之中。乃有好事如益仲者。徘徊感叹。得其一椽之故地。不啻草玄之亭。亟为表而出之。鹅池生有知。当必移其刺促牢落之悲。感泣于九原者。安知双鹅之来。非即登春之灵之所变幻而然乎。且玉乔之凫。令威之鹤。关西夫子之大鸟。古之人情有所寄。往往于形移物换之后。托之以自见于世。岂积习之未除欤。抑亦骑鲸美月。故为仙人之狡狯欤。余与诸君子歌咏其事。盖亦缁衣之好云尔。 
　　新河客。宋登春。平生历落嵚崎人。嘉定宗伯殁巳人。抔土难觅空酸辛。百余年来王益仲。怜才好事心常动。勒碑故里表风流。海翁旧迹真如梦。雄心浩志原不磨。青磷白骨栖山阿。寒士一死痛失职。感恩冥路将奈何。窥人窈窕披薜萝。精灵幻作双天鹅。双鹅立在穹碑上。不飞不鸣自惆怅。里人笼之献王君。凿池官□今无恙。鲛人曾洒报恩珠。何况壮士能捐躯。君不见辽东之鹤青鸟使鬼语仙才竟谁是鹅池生尔何苦。衔君之衣为君舞。耿耿精魂向千古。 

　　○前题 

　　北海曹贞吉实庵 
　　鹅池生。尔乃万古不冺之精灵。当年蹈海有高致拏舟半夜渔潮腥文章自能发光怪乱头粗服谁敢憎。何不化为长虹百尺亘天外。舒写抑塞磊落之奇情。又何不化为苍麟。为朱鳯。为庆云。为景星。羽仪盛世焕文采。酝酿元气流和平。不然。只将抔土埋傲骨。轮轮囷囷。枯槁寂灭。安取百年千秋名。县伯伐石良好事。山灵削凿山鬼惊。纵□丰碑十丈矗。云表。螭缠龟负形模精。与尔本来面目何加损。重泉失笑输其诚。化为双鹅甚锁细。阉然自媚惭平生。官阁凿池有底急。稻梁饮啄空营营。鹅兮鹅兮速飞去。世上樊笼总堪惧。会看双足乱浮云。影入青冥不知处。 

　　○前题 

　　海盐彭孙遹羡门 
　　燕赵之间多奇士。曩者乃有鹅池生。狂吟往往吐秀句。五言籍甚称长城。挟书入楚作侨士。忍饿时出金石声。荆州太守造庐下。坚卧不肯开柴荆。箨冠皂衫往报谒。直踞上坐人皆惊。晚游吴越蹈江水。一死埒与鸿毛轻。吟魂逝后百余岁。谁歌楚些陈吴羹。柘城王廊新河宰。读其遗句心为倾。可怜宅里久芜没。刻以片石青瑶英。双鹅瞥然下池沼迫之不去飞且鸣。口不能言告以臆。愿娱耳目酬深情。我闻此事疑又駴。还复以理相推评。古来冥感傥类此。不在用物多取精。卫姬化雉出隧道。潼亭鸟泪沾枯茔。悠悠物变费揆测。耿耿节义留精。诚生虽匹夫是或有。欵启未可穷幽明。百年同尽骨速朽。人生飘忽如飞■〈亡上虫下〉。神耶怪耶姑不语。慎勿磨灭身后名。 

　　○前题 

　　任丘庞　垲崕 
　　在昔新河有奇士。登春其名氏宋氏。苦吟未老头先白。落拓辞家走千里。辞家南去江陵城。城中有鹅池中清。却爱湖湘归不得。狎鹅自号鹅池生。一生失落悲无与。朝看鹅来暮鹅去。衡霍蜂多烟雾深。青山谁识埋骨处。刼火沧桑几百春。忽逢王宰有心人。痛哭怜才求故迹。草玄亭没惟荆榛。酹酒招魂向原隰。阴风飒飒筵前入。刻石记里表姓名。突有双鹅石上立。鹅来相依不蹔离。署中还凿天鹅池。无情有情谁得知。君不见天上无顽仙。人间有才子。文章精气绵神理。不随气数为生死。海翁故意逗精灵。特遣双鹅报知巳。 

　　○前题 

　　山阳丘象随季贞 

　　有客有客宋登春。晚来鹅池称山人。性癖苦吟发早白。一生使气无能驯。长揖辽王掉头去。太守踰垣求相亲。作狂饮酒醉不死。无端歌哭皆天真。咨尔生当明盛时。何为结气江之滨。清流自其志。远举自其神。代换时移见知巳。澄波佳句相鲜新。前有百岁后千年精魂未肯成烟尘。君不见西蜀子辽东鹤。旧血啼残认城郭、今日感恩知不知。天上双鹅夜飞落。 

　　○前题 

　　山阳李　铠公凯 
　　赵郡有诗人。杰出嘉隆代。嗜酒任侠称狂生。睥睨王侯小时辈。登临足迹半天下。晚家鹅池自韬晦。一朝决计汨江潮。俯仰真觉乾坤隘。钱塘海口疑至今。招魂何处诗篇在。百余年来新河令。仰止风流发长嘅。丰碑卓立海翁传。双鹅飞落层霄外。鸣舞往往觧向人。是□非耶良亦怪。鸣呼。丈夫失路叹知希。自古文章殊憎爱。宗伯死后有王郎。报君那复伤形秽。 

　　○前题 

　　曲江张鸿烈毅文 
　　尔鹅胡不学阿阁之巢鳯。中天。一鸣四表动。又胡不炼形化质。学胎仙。九皋。一声能彻天。不尔。且学避缯衔芦。随阳鴈志在稻梁无忧患。胡为乎爰飞爰止集于碑。借问此碑今为谁。诗人宋生久寂寞。新河贤宰相追维。从来奇士定不死。或为鸾鹤为蛟螭。精魂在天□在水。暂向人间游戏耳。此鹅即是丁令威。百岁归来谢知巳。鹅兮徘徊不肯去。微物皆能感遭遇。愿借池塘置此身。时复长鸣报主人。 

　　○前题 

　　赵州张光昌元裕 
　　鹅池生。褐衣士。生躭曲蘗不知贫。胸中丘壑突兀起。居拥数椽行一瓢。何有尘埃可漏子。读书峄山岑。乞食湘江涘。趼足半天下。青眼稀知巳。鹅池水。掬尚涟。鹅池魂。招不还。莾苍墟里冷炊烟。丰碑重将姓名传。双鹅长鸣降自天。若语于秋茂宰贤。 

　　○前题 

　　鹿邑李之钵子傅 
　　先生本自气昂藏。徧历名区任徜徉。东海至交为传记。北山同调和诗章。无端击汰辞尘世。有意凌空下大荒。故里裨成鹅忽集。焚香罗拜见幽光。堂阳饶闲气。独钟布衣身。品行过今古。文章逼汉秦。周流三万里。冺没百余春。不遇清高令。谁知为勒珉。 

　　又 

　　自古隐逸多奇行。我来新河闻宋生。富贵功名非所愿。饮酒吟诗聊适情。崖岸巍然举趾高。不可一世守清操。呼牛呼马兹多口。贫贱是甘乐陶陶。旻天降凶合室亡。长啸一声去故乡。遨游足迹徧天下。嘻笑怒骂皆文章。相逄北山留濮州。数载知交意气投。李公昆弟推结好。清平倡和心日休。晚年信步到江陵。伥伥靡骋日儋簦。莫道楚地词人少。且寄鹅池访寺僧。太守徐公讳学谟。怜生亢爽落穷途。躬亲物色忘旅邸。闭门不内任敲呼。太守何嫌复何疑。授室中城似故知。往来廨署无他事。茶熟酒香只论诗。太守有故叹离群。先生犹在楚水濆。客怀郁结其谁语。路曼曼兮谒徐君。淹留三月即便回。迤逦郄向江陵来。徧谢故人斥童仆。飘然远引出尘埃。先生生长嘉隆中。赉志以没恨无穷。隔代自分归乌有。今日表章赖王公。王公碑里阐遗贤。感召双鹅下碧天。诗文从此传不朽。布衣姓字可千年。 

　　○前题 

　　祥符王廷璧苍岚 
　　春风白眼卧幽燕。隔代词人世罕传。酒酣话起荆高事。至今魂梦相紏缠。何意鹅池宋处士。光怪苍茫降瑶篇。处士墓草春云罩。惜哉未覩先生貌。鹤氅风流虽巳矣。赖有遗篇藏石窖。遗篇脱尽宋元辙。冷艳凌空峨嵋雪。海岳墨迹到处留。想见孤肝片片铁。冀野千官逞玉辔。晓堂击鼓午堂睡。独有新河种花宰。千秋同调绝相类。镵石立碑摉遗草。云中翅响双鹅坠。新河才名五湖久。刻烛分韵笔似帚。孤坟扫罢晚回衙。此夜文星大如斗。吁嗟前朝全盛时。王侯热焰巳如斯。始信落落乾坤内。不朽纔消一句诗。 

　　○前题 

　　良乡杨在庭公甫 
　　鹅池生。赵奇士。一生只向酒底眠。五岳方寸隐然起。不臣天子友诸侯。何况碌碌彼余子。朝游泰华间。暮宿鹅池涘。慷慨自悲歌。千秋谁知巳。鹅池水。清且涟。鹅池生。去不还。故里杳冥如云烟。何人立碑为流传。双鹅飞飞飞贴天。翩然下谢使君贤。 

　　○前题 

　　良乡杨学嗣又东 
　　何处双飞忽见过。疑从楚泽拂沧波。仙姿应是辽东鹤。逸韵浑殊内史鹅。风雨一庭流淡漠。文章千古未销磨。月中霜里闻双唳。想见幽人卧薜萝。 

　　○过鹅池故里碑下感咏 

　　南昌丁弘诲循庵 
　　求旧留心特阐幽。穹碑道左一凝眸。嶙峋傲骨牢骚死。任侠奇踪污漫游。才子到今传姓字。使君于此见风流。当年华表曾归鹤。化作双鹅返故丘。 

　　○王益仲明府。重刻宋鹅池先生集。并立碑感白鹅之异。率成四绝。时将之濠梁。束装匆匆。同云晨雾中呵冻书。甲子十一月之十日也。 

　　柘城李芳广蓼墅 
　　朔风薄雪正飞花起舞遗诗感更賖。不用白鹅来石畔。狂生四海久无家。 
　　人中大隐诗中仙。尘世茫茫谁与缘。湘水灵均如可问。还寻彭泽共青莲。 
　　浮世惟余身尚存。一身蝉蜕更成髠。先生不是逃名姓。蓬岛游仙叩九阍。 
　　朔风烈烈雪霃霃。云外一声唳古今。为有新题石上字。辽海归来拜此心。 

　　○咏宋鹅池故里碑双鹅　 

　　祥符吴　彤绥南 
　　堂阳昔异士。海岳事清游。落笔惊三绝。掞书辩九丘。千金能谢客。五月自披裘。何处天鹅至。丰碑百代留。 
　　我羡宋鹅池。翩翩世外姿。澧兰幽自馥。郢雪调难追。湖海喜游壮。文章甘数奇。高风不可见。此道更谁期。 

　　○前题 

　　柘城魏　玳德□ 
　　莫道蓬蒿老布衣。诗成万卷尽珠玑。令君片石来双鸟。千古何人叹知希。 

　　○前题 

　　柘城魏　珗德暲 
　　胜地钟灵降岛仙。诗名异代至今传。篆碑有字曾争识。野鸟何心竟自联。鸣彻五云声矫矫。飞翔一院影翩翩。韩陵片石同不朽。须知令君起逸贤。 

　　○双鹅歌（有引） 

　　柘城窦克勤敏修 
　　新河布衣宋鹅池先生。以诗名世。晚寓江陵。不返。著作太半沉沦。吾邑王令君来尹其乡。为之立碑。表厥里居。是日有天鹅双集。虽其事近幻。然而宰是邑者。其表微砥俗之苦心。或亦有感必通与。为作歌以志之。 
　　堂阳高士传海翁。慷慨悲歌燕赵风。负性肮脏喜奇节。狂呼斗酒遇辄穷。诗更磊落无与比。读去不复知子美。一日长安学跨驴。踏遍吴山与楚水。诗名到处留鸿声。天鹅池畔紫云生。降下仙人来种树。岩穴终老绝逢迎。黄金难买贫土骨。华筵歌妓视若忽。所遇豪贵皆敛容。座上惊汗羞白发。太守吁嗟叹其贤。造庐不见高自眠。庞公浊世回独立。泄桠绝忆当年。今君一代著作手。廉顽立懦表逸叟。片石芳躅留人间。布衣百年结良友。异哉双鹅集碑旁。俨若江陵时相望。不遇知巳竟已矣。谁复海外来飞翔。里人争献华表鹤。岂知文章今犹昨。武城学道流弦歌。曩哲旧里大雅作。噫嘻千载无真修。湮没人世于谁尤。天地浩荡丘墟古。青云得附抑何求。 

　　○咏宋鹅池先生碑 

　　新河赵　达养寰 
　　蹈海高踪不可寻。披图隔代如朋簪。遍游名岳支笻杖。历访仙洲倚素琴。白石丹砂风雨迹。酒瓢诗卷阮嵇心。中丞传后新河碣。唤起鹅池滹水浔。 

　　○前题 

　　金容李龙光介蕃 
　　江陵盛迹尚依稀。鹅去池空事巳非。挥手沧溟终不返。梄真岱岳久忘机。穹碑矗矗霞来拥。皑羽双双月送归。信道先生仍未死。朵云还傍太行飞。 

　　○重刻宋布衣集六首 

　　新河杨　瑄六瑞 
　　闻道江陵有草堂。池边濡墨字痕香。一时吟弄足千古。红叶翻新呈夜光。 
　　江上山村路久迷。后人谁复见鹅池。郢歌再校成文锦。玉笈从今更陆离。 
　　箨冠江客自风流。佳句吟成谁和酬。新水官闲翻旧箧。百年又见一荆州。 
　　漂泊江湖双屦轻。吟风弄月了平生。当年乡里人不识。陶令偏殷尚友情。 
　　寤叹先生颇有年。闲来把酒诵瑶篇。而今旧句成新语。好作牙琴指上弦。 
　　阳春歌罢籕高文。残简色生飞彩云。莫道故园无好友。闻风余愿结同群。 

　　○读鹅池传二首 

　　悲歌燕赵士。屈指首鹅池。目藐千金贵。足收五岳奇。家贫饶酒券。客久老诗思。凭吊江陵子。遥遥不可追。 
　　落落成真隐。何知轩冕尊。文游憎俗士。习静爱山村。性僻礼文畧。身穷傲骨存。卓哉徐太守。不敢击柴门。 

　　○双鹅篇（有引） 

　　南宫贾　穆蕴冲 
　　余少时尝见邢南宫赠布衣诗。有年来纵酒眼常白。老去躭诗鬓欲秋之句。因穆然想见其为人。既又见布衣画像。坦腹独坐。嵚奇历落可笑。饶有名士气。后得布衣集读之。淡雅春容以真率少许胜多多许。与其人绝相类。乃知布衣诗。实实自道其性情。非如近世诗人。口带烟霞。身工脂韦。为乡里自好者所羞称也。巳而默然深念。瓮牗绳枢之士。里歌巷咏。或应风雅。然而湮没无传者。不可胜数也。何怪近世诗人。随俗俯迎。游大人以成名乎。而布衣独以孤情介气。见重贤者。有邢南宫。徐开府。赠荅于前。又得王新河表章于后。身不出岩穴。而获附青云以自显。然则布衣不可谓不遇也。余因双鹅之异。感知巳之不偶。信诗品之有真。慨然有怀。援笔赋此。不自知其词之拙也。 
　　皂衲青鞋紫箨巾。胸涵五岳不言贫。生来燕赵悲歌地。老作潇湘骚雅人。寂寞当年沉璞玉。风流异代赏阳春。鹅归故里丰碑在。茂宰相知感慨新。海翁双鬓早皤然。壮岁清狂老更颠。闲写王维诗里画。爱逃苏晋酒中禅。五言错落艺文传。千古峥嵘独行篇。痛饮一杯名亦足。也。应得季鹰怜。 

　　○前题 

　　南宫杨含素绘先 
　　先生岂是寻常流。踏破芒鞋到处游。胜迹当年随去住。芳名隔代任沉浮。疏狂有意诗千卷。潦倒无心酒一瓯。忽尔双鹅归故里。神君片石孰能俦。奇哉逸士有鸿篇。藉藉而今世共传。白石携琴贫愈傲。丹砂负杖老弥颠。高踪久去云山外。精气仍留天地间。莫谓鹅池今巳矣。令威也有鹤归年。飘零去国百年身。何幸今朝感慨新。贫贱情深如鲍叔。诗文称许似王筠。丰碑矗矗原无意。皑羽翩翩实有因。此叚奇闻好入听。循良自古在儒臣。 

　　○前题 

　　南亭李　錎心渊 
　　千秋词赋数谁工。才子风流在眼中。惊代人文何处觅。鹅池著作古今空。 
　　当年淑气钟新河。寄傲江陵夜啸歌。珍重世间彭泽宰。相羊千仞走双鹅。 
　　先生□雅至今传。抱膝长吟白雪篇。莫说布衣诗骨冷。囊中锦绣自翩翩。 
　　离奇傲骨尠同羣。知巳无多姓字芬。巳傍白云天上去。还来飞鹤依神君。 

　　○鹅池行　 

　　玉渊曹广端正子 
　　天地逼仄谁与语。拔剑斫地安足数。雌飞雄伏昔所同。惟有旷达足千古。新河词客宋登春。胸中奇气薄高旻。抑欝磊落不可道。笔摇五岳凌千军。远涉潇湘采兰芷。极目烟波空万里。自分于今少异人。高揖比玉为知巳。南州高士守荆州。相逢义气为君投。鹅池堪下孺子榻。往来风月五湖秋。五湖风月供啸傲。女萝山鬼恣凭吊。赏心自号鹅池生。闲对汨罗为写照。人间弹指指星霜。东西南北亦何尝。屈原之居须臾卜。担簦又复还江乡。旋驾扁舟过薜淀。故人明烛重相见。纵酒高歌几百场。一夜寒潮逐惊电。神明邑宰能阐微。松楸俎豆生光辉。剪纸招魂吟楚些。华表依希想令威。 

　　○前题 

　　南宫郑惟孜韦庵 
　　幽明信道可相通。此日通幽迥不同。纔向荒村留片石。俄惊素羽落春风。名禽暂入琴堂下。佳话应垂史册中。会见宋鹅傅海内。定如丁鹤语辽东。偶因流寓号鹅池。曾否鹅存先生时。先生巳殁百年久。双鹅忽见千载奇。箨冠客路悲漂梗。健翮凌风下素碑。今古形暌神不隔。令君旷代一相知。 

　　○前题 

　　玉渊曹广宪子间 
　　高风抱道隐斯人。览尽山川结比邻。化鹤青霄辉后史。乘鲸玉府属前身。临池欲下殷遥泪。覩碣应怜屈子滨。更是使君多异政。曲歌千古诵登春。 

　　○前题 

　　耶溪任光复雪樵 
　　布衣声价高千古。世事浮云视等闲。洗耳溪头留固癖。弃瓢岩畔剩遗颜。诗脾吞吐千江水。屐齿消磨万里山。裨写右军三绝具。天鹅双降待笼还。 

　　○前题 

　　古越陈可立道生 
　　傲骨崚嶒回出羣。表扬千载赖雄文。狂生异代逢知巳。化作双鹅报右军。 

　　○前题 

　　武进羊　翘随庵 
　　新河茂宰文绝奇。阐幽特表宋鹅池。平阳曹子持此帙。夜半扣关索和诗。此时此境真难得。雪影灯光互明灭。狂呼大呌声琅琅。惊起冻乌栖不得。君才磊落逼韩欧。君心尤似元道州。推此慕义及蔀屋。痌瘝民隐佥蒙庥。天中有道指难屈。先有群玉后嵋雪。何幸复得堂阳公。千里神交爱鸿笔。我生坎壈雪盈头。百年委□归山丘。建牙傥过羊昙里。贞珉亦属先生不 

　　○前题 

　　武进周清源雅楫 
　　为仰芳踪羡隐名。天禽喳呖向空鸣。可知碧涧青山侣。犹见苍松白雪情。池上垂纶相望久。碑前驾羽舞来轻。会传鹤语留华表。自此千秋并着声。 

　　○前题 

　　武进赵　燝旦公 
　　阐幽微显新河志。立懦廉顽处士心。碑立双鹅翔汉下。文成一鹤呌花深。涛飞滹水苍岩峙。雪满堂阳浩气临。便拟经过重凭吊。摩娑摹读玩灵禽。 

　　○前题 

　　海塩俞云来汉乘 
　　清风入户一床书。萝薜幽深带月锄。棠水频移若复艇。凝山怕结子真庐。双飞仙羽征高节。三绝碑词显德舆。令誉百年今更振。渊明吏隐自相于。 

　　○前题 

　　休宁黄可达闻侯 
　　千古鹅湖仰昔贤。遗编凭吊更怆然。不因仙令阐潜德。野草斜阳卧冷烟。 
　　谁识当年一逸民。舍弘抱璞乐天真。碑成夕有双鹅下。始信高风不冺沦。 

　　○前题 

　　晋江黄虞稷俞邰 
　　狂来坡发蹈东流。问讯当年故里留。一片斜阳荒草里。萧萧短褐映千秋。 
　　半枝笻竹遶天涯。却爱江陵自结茨。从此诗魂来故国。新河亦自有鹅池。 

　　○前题 

　　南冈曹宜漙鳯冈 
　　逸诗每诵宋新河。月夕花辰慨慷多。异代精灵依片石。九天神物起双鹅。人生识字饶忧患。天意怜才任网罗。后世子云贤令在。不须凭吊动悲歌。 

　　○前题 

　　丰润曹　鈖宾及 
　　清风百世起遐思。景仰先生野鹤姿。东海曾编高士传。堂阳新勒布衣碑。疏狂似我销闲昼。孤洁如公挽未时。明府诗文垂宇宙。无人不慕宋鹅池。 

　　○前题 

　　柘城杜知穟萟客 
　　白眼乾坤静。愁深酒一尊。海波翻傲骨。云气绕精魂。奇句惊高士。新名显旧门。令君一片石。神羽舞荒村。 

　　○前题 

　　宁陵张政濂介人 
　　宰治堂阳客。循良尚昔贤。野翔双白鹤。民戴一青天。惠爱威中布。弦歌境外传。君才非百里。聊以诚烹鲜。 

　　●清平阁倡和 

　　小引 
　　诗 

　　◆清平阁倡和小引 

　　余既归田。构清平阁于宅之东偏。贮书数千卷。综览老庄之学。吟赏渊明之句。陶然相忘于无何有之乡矣。岁癸酉。山人宋鹅池至。自荆州见讯。颇有士气。能诗画。甚重之。馆谷西堂。性嗜酒。作狂。高贵之族。非造门不见。尝着僧帽。食犬肉。读楞伽经。翫世不恭。余亦不嫌其放也。暇则召饮阁上。倡和积数十首。比今别四载矣。闻隐峄山间寄山中之作。念兹不释。遂梓前什以招来者。山人名登春。新河人。诗宗少陵。亦燕赵之佳人也。观者自得焉。万历丙子。夏日。濮阳北山达生道人。李先芳。伯承甫识。 

　　◆清平阁倡和诗 

　　李北山 
　　宋鹅池三先生着 
　　李连山 
　　中州王培益仲阅刊 

　　自楚归访李少卿于濮上（鹅池） 
　　和（北山） 
　　九日夜集北山园亭赏菊观妓（鹅池） 
　　和（北山） 
　　赠小妓（鹅池） 
　　和（北山） 
　　会台观赛（鹅池） 
　　和（北山） 
　　同宋山人饮会台庄 
　　和（鹅池） 
　　读金刚经呈李公印正 
　　和（北山） 
　　自制竹皮冠作（鹅池） 
　　谢赠（北山） 
　　遣兴呈宋山人 
　　和赠（鹅池） 
　　冬日饮李公西园 
　　和（北山） 
　　赠宋鹅池 
　　答赠（鹅池） 
　　清平阁饮宋山人二首（北山） 
　　同赋二首（鹅池） 
　　附峄山晚眺 
　　山中书事寄怀濮阳李北山符卿 
　　寄答二首（北山） 
　　附自峄山来访李北山（鹅池） 
　　喜宋鹅池至自峄山见访（时六月十五日　北山） 
　　题仙人白鹿图为北山公寿（鹅池） 
　　和答宋鹅池山人见赠寿词（北山） 
　　送宋鹅池还赵 
　　将还赵郡留别李北翁（鹅池） 
　　再送宋山人四首（北山） 
　　留别再赋四首（鹅池） 
　　附再游濮上饮李理卿第感今怀昔因而有赠（鹅池） 
　　答别宋鹅池山人还赵（连山） 
　　留别李连山三首（鹅池） 
　　答别三首（连山） 
　　中秋五益亭联句 
　　鹅池在山有客相访 
　　山人宋鹅池蹈海序（邢侗） 

　　○自楚归访李少卿于濮上（鹅池） 

　　鹅池 
　　十载南冠学楚吟。半生踪迹任浮沉。秋风客路冯驩铗。暮雨山堂叔夜琴。濮上故人闻独钓。山中丛桂得相寻。归来不惜黄金尽。易水歌残壮士心。 

　　○和（北山） 

　　北山 
　　君如王粲客荆州。作赋登楼岂薄游。橘性巳随淮水变。鴈声常带楚云愁。论交四海希青眼。采药三山转白头。不向汀蒲寻钓伴。更于何地觅丹丘。 

　　○九日夜集北山园亭赏菊观妓（鹅池） 

　　鹅池 
　　白酒暎尊空。黄花裛露浓。征歌来卫女。扶醉有巴童。香雾沉兰圃。晴烟驻桂丛。海风吹月上。移席小阑东。 
　　白露何漙漙。黄华凄以寒。北堂闻蟋蟀。南斗正阑干。楚客心如玉。燕姬气若兰。过降君子宴。磬折尽交驩。 

　　○和（北山） 

　　北山 
　　开筵逄九日。选妓出临印。醉折篱花赠。逾增国色秾。髻偏学坠马。腰细欲争蜂。何似金钱会。瑶台月下逢。 
　　后亭秋更好。移榻复邀宾。月上回银烛。风来倒葛巾。暗香花浥露。重碧酒拈春。却笑龙山会。当时少丽人。 

　　○赠小妓（鹅池） 

　　鹅池 
　　玉楼花发夜如何。银烛金尊小妓歌。白璧恨无酬地主。兰情楚思醉中多。 

　　○和（北山） 

　　北山 
　　燕姬生小任娇痴。好似鑯花飐嫩枝。问道破瓜何日是。春愁一带锁双眉。 

　　○会台观赛（鹅池） 

　　鹅池 
　　霸业古台荒。天寒野日黄。鸡豚秋社酒。篱落水云乡。对舞青溪女。齐歌白石郎。家家扶醉去。海月照枯桑。 

　　○和（北山） 

　　北山 
　　齐桓无处所。霸业有荒台。九月明农毕。千秋观赛来。竹枝歌野调。桑落出村醅。今古一相笑。雄图安在哉。 

　　○同宋山人饮会台庄 

　　于建台空秋草长。北风猎猎振枯桑。曾开霸业冠裳会。更结骚人翰墨场。当日才名超七步。至今花树挺千章。鄄侯一去青山老。留取烟霞醉楚狂。 【 春秋齐桓公盟于鄄即此地又为子建读书台】 

　　○和（鹅池） 

　　鹅池 
　　雄图霸业自消沉。旧井荒台蔓草深。远树霏微连岳色。高原蜒蜿带河阴。野塘秋水庄生赋。沙苑幽兰楚客吟。当日牛山空下泪。谁知凄断雍门琴。 

　　○读金刚经呈李公印正 

　　籍草坐环堵。暂诵金仙辞。香云流户牗。蔬水静斋厨。冥心契玄奥。晨暮忘饥劬。有为非妙法。无往即真如。河沙喻天地。缘业开群愚。我本素心人。担囊来海隅。青莲李居士。而有维摩姿。随处给孤园。印正灭狐疑。白首惜归晚。曹溪路匪迷。 

　　○和（北山） 

　　北山 
　　荆楚有高士。久离世网婴。巴童时作礼。口诵般若经。一诵暂脱觧。再诵弥凄清。顿令六根洗。三藐窥上乘。恍若见伽足。彼岸或可登。况值落暮侯。商飙起林垧。冷然无所住。心与秋水澄。愿言税尘鞅。永矢授无生。 

　　○自制竹皮冠作（鹅池） 

　　鹅池 
　　睡起筠窓尽日闲。儿童拾箨自裁冠。楚因不是山中相。且伴烟霞老岁寒。 

　　○谢赠（北山） 

　　北山 
　　一从觧组出金銮。白石山中炼大丹。散发不知搔更短。山人却赠竹皮冠。 

　　○遣兴呈宋山人 

　　落魄金门老岁星。归来调笑双眼青。奚囊不贮雕虫技。曲几常参龙虎经。镜里任教添白雪。床头那复问青萍。高楼坐拥如花妾。月下弹筝倚醉听。 

　　○和赠（鹅池） 

　　鹅池 
　　桂树冬荣覆院幽。护寒鹦鹉傍青油。小姬对月偷教舞。少妇鸣筝不下楼。白雪常吟招楚客。黄金那惜买吴钩。不知婚嫁何时毕。五岳奇踪入卧游。 

　　○冬日饮李公西园 

　　言访高人庐。聿在古城濮。落日衔远山。归禽集乔木。楚童叩深扉。猧儿吠丛竹。梅花冻愈馨。瑶草寒仍绿。前厨办旨蓄。后庭征丝肉。谈咏古交编。绪论南华录。达生贵自我。君子知止足。 

　　○和（北山） 

　　北山 
　　至后气稍暖。言访山中屋。柴扉昼常掩。小犬声喔喔。黄叶覆苔阶。苍烟散花坞。速我好酒伴。□此慰幽独。腊梅吐新蕚。暝雀啅深竹。徙倚不知寒。天风在林木。 

　　○赠宋鹅池 

　　楚人不识玉。掉臂下江陵。湖海无名氏。乾坤有发僧。一瓢随乞食。千里独担簦。余亦逃禅客。相将谛大乘。 

　　○答赠（鹅池） 

　　鹅池 
　　白首无家别。青鞋掉臂行。屠龙空有技。歌鳯竟何成。濮上寻真隐。山中问达生。天涯岁欲暮。徒结紫兰情。 

　　○清平阁饮宋山人二首（北山） 

　　北山 
　　东阁峥嵘烟雾开。洞中日月隐蓬莱。龙蛇载笔供诗草。鹦鹉呼童劝酒杯。时有名姬能度曲。相从野老共登台。不知黄发催迟暮。自许凭高作赋才。 
　　小酌西堂意不尽。期君更上夕阳楼。斜飞宿鸟窥书幌。半落晴霞荡酒瓯。来为小山攀桂树。转看明月挂帘钩。庾公不浅登临兴。况是卢家有莫愁。 

　　○同赋二首（鹅池） 

　　鹅池 
　　寒日下江蒲。池山列画图。凭阑来野色。极目入虚无。兰茁春方浅。梅花岁欲徂。当垆歌正好。留醉酒家胡。 
　　雾树河源里。寒城濮水间。星云低绮席。灯烛媚朱颜。美酒淹长夜。纤腰姤小蛮。他乡有游子。留滞小重山。 

　　○附峄山晚眺 

　　侧迭石梁倾。高原邾子城。幽泉花覆响。秘洞药长生。秋草秦碑没。白云汉畤平。鸟还山欲冥。无限旅人情。 

　　○山中书事寄怀濮阳李北山符卿 

　　秦汉残书乱不收。笑看双剑倚床头。岳云南渡凫山晓。海气西连汶水秋。去楚谁怜和玉泣。卧岩无复贯珠求。凭高不尽哀歌断。何处逢人问帝丘。 

　　○寄答二首（北山） 

　　北山 
　　鲁甸开仙窟。秦碑表镇山。弄瓦成大块。累石结重关。世远□机息。云深鹤梦闲。囊中有灵药。寄我驻颓颜。 
　　我忆荆州宋海翁。读书峄阳古洞中。傲岸君平还。弃世。颠狂阮籍自高风。眼底阅人尔不少。天下论诗谁最工。闻道山房多丽句。何如疏雨滴梧桐。 

　　○附自峄山来访李北山（鹅池） 

　　鹅池 
　　山居亦自好。忽动美人思。秋水将同赋。停云敢滞期。方云心匪石。复念发成丝。蹙膝华轩下。一尊共我特。 

　　○喜宋鹅池至自峄山见访（时六月十五日　北山） 

　　北山 
　　山中怜独卧。濮上喜相寻。咳唾烟霞气。团圞明月心。别来儿女长。老至鬓毛侵。握手炎蒸候。清风满竹林。 

　　○题仙人白鹿图为北山公寿（鹅池） 

　　鹅池 
　　东华仙人夸白鹿。手持节旄握宝箓。羽扇霞衣风摇摇。须臾万里何神速。韩众翩翩前致辞。青莲居士六旬六。五娥鳞次进蟠桃。瑶函丹简纪五福。寿筵高张濮水滨。华轩乐奏南熏曲。常棣园中庆连枝。儿孙膝下走羣玉。箨冠道士捧琼觞。金粟谪仙抚玄鹄。醉中同咏五岳歌。为君舞情如何。千秋万岁意不尽。门下报恩谁最多。座中更有齐貌辩。三言为主生荣那。意气从来我不少。披图赋诗何草草。待君千岁炼精魄。相随还访东华道。 

　　○和答宋鹅池山人见赠寿词（北山） 

　　北山 
　　老大今年六十六。日日搔头卧空谷。看花常与春作伴。居家但愿平为福。箨冠道士忽相访。腰系诗瓢骑白鹿。酌我北平白玉浆。赠我南山紫芝曲。嗟嗟岁月苦无多。童颜不驻如我何。握手别君忽四载。向来忧喜何纷那。别日常多见日少。一回相见一回老。白云回首似君稀。中怀当为知者道。有子宁论纸笔知。无官最爱清贫好。饮君酒。欲倾倒。银烛煌煌彻昏晓。君家何在青山杳。丁令一去人民非。涧畔长松独矫矫。我有东皇太乙图。借君彩笔任挥扫。诗成夜半风雨来。庭前处处生芳草。 

　　○送宋鹅池还赵 

　　燕赵产名士。壮游荆楚西。依刘成阻绝。御李费攀跻。掉臂寻东道。看山过别蹊。抱璆心自媚。完璧手长携。久客身将老。思归路转迷。剑临南斗合。马为北风嘶。来自灵岩下。因逢珠树栖。到关占紫气。开卷拂虹霓。岂少绨袍赠。相留翰墨题。停云怀故国。落日渡清溪。人似丁令往。秋多蟪蝈啼。家贫怜壁立。囊被问诗奚。有安难成业。无妻更守闺。乡园惟鸟雀。城郭半蒿藜。待了庄周梦。还应入会稽。 

　　○将还赵郡留别李北翁（鹅池） 

　　鹅池 
　　挟书出鲁关。高揖谢名山。湖海寻同调。烟霞尚在颜。才名元度外。辞赋且人闲。客人囊频涩。秋深鬓益斑。白鸥依水宿。鸿鹄何云攀。自笑身如矢。谁知刀有环。居将伤岁暮。去不为途艰。旧业花三径。新河水一湾。首丘狐自恋。遶树鸟空还。璧在心犹壮。珠投泪欲潸。平原不可作。肝胆向谁扳。 

　　○再送宋山人四首（北山） 

　　北山 
　　君乘濠濮兴。北游燕赵间。燕赵多佳人。能不重跻攀。 
　　西风吹角巾。飘飘望桑梓。举头见青山。莫道无知巳。 
　　与君如落叶。偶被秋风聚。聚散随秋风。寸心金石固。 
　　曰归复曰归。十年归未得。人不生空桑。谁不念乡国。 

　　○留别再赋四首（鹅池） 

　　鹅池 
　　长揖辞所知。去去濮水上。执手两无言。秋风为惆怅。 
　　自识浮生理。羞歌行路难。饮君一斗酒。醑此百年欢。 
　　天地蘧□庐。何人不是客。浮云本无心。游子念将夕。 
　　不佩千金剑。不乘五花马。出祖皆名流。结交多长者。 

　　○附再游濮上饮李理卿第感今怀昔因而有赠（鹅池） 

　　鹅池 
　　昔别是何日。重来情更亲。春游尊尚在。夜醉榻犹陈。有子能传业。无金不是贫。十年漂泊意。老去向谁论。 

　　○答别宋鹅池山人还赵（连山） 

　　连山 
　　鸿鹄奋高举。宁随燕雀游。狂来双眼阔。老去壮心留。落日淹行骑。秋风忆故丘。青山看憩迹。何处结搜裘。 

　　○留别李连山三首（鹅池） 

　　鹅池 
　　乞食走他乡。感君重交结。欲还故里闾。恋恋难为别。 
　　萧萧古帝丘。别君从此去。形往心独留。长遶汀蒲树。 
　　因读古交篇。乃知郈成子。心踰两无言。今日谁能此。 

　　○答别三首（连山） 

　　连山 
　　平生一片心。耿耿不轻许。不是为穷交。相逢无一语。 
　　为客青阳暮。还家白苎秋。君心似秋水。无处不悠悠。 
　　君巳无家别。行云有时返。新酒映黄花。重来未应晚。 

　　○中秋五益亭联句 

　　醉月连霄未觧醒。（北山）问奇还过子云亭。长松瑟瑟寒逾翠。（鹅池）细草菲菲晚更青。有客剧谈东海若。（连山）与君同勒北山铭。相逢况属中秋节。（北山）莫问天涯两鬓星。（鹅池） 

　　○鹅池在山有客相访 

　　停车座看临风晚。霜叶红于二月花。远上寒山石径斜。白云深处有人家。 

　　○山人宋鹅池蹈海序（邢侗） 

　　邢　侗 
　　古堂阳地隶今真定。宋布衣鹅池登春邑人也。往落魄游江陵。荆州故守。徐太室先生。延之上客。数与谈诗语合。吴门词客如云。不如一山中布衣矣。比徐公以封守事忤当涂。解绶家居。而山人衣道士衣。徒步三千里过访。坐徐公竹林中。目持蛰饮酒。意良适。未久别去且二十年。而徐公遘会风云。超拜大宗伯。山人乃走上都。逭叙故驩。宗伯不厌也。又三年。宗伯归。山人□新河过余言且将访宗伯山中。索醉诀别。寻走钱塘。弄江涛。脱履江头。乘潮上下。乐哉。即南面百城。不与易矣。巳复谓子愿子愿君视宋登春。岂松栢四周间人。余时大□□□燕赵士。自昔死鱼肠龙雀不闻死潮比乃甲申寒食时也。居数年。绝无音尘。而是岁十日。新安余叟。适从江南来。才系马。即啧啧道宋山人□。谓山人某岁过宗伯。宗伯馆之。礼敬有加。□□□瞻顾异常也。时大风□□□挞家僮。谓僮慢我甚。宗伯即鞭挞家僮百。山人佹谓杖才从青衣上拂。柰何惜一平头奴。今□海内名士乎。一旦懊恼辞且去。问舟于宗伯。宗伯为□艇子。与载米数斛。笋脯酒浆。称是仍移饮饯之城门外。山人为强一举白造次趣傍人勿悞我潮信。意殊不屑。宗伯亦掉臂去。山人乃趣舟。抵四十里许。海头不知昏晓。径跳白波逝矣。傍人初意宗伯客。揽舟观潮。不谓咄嗟自葬鱼腹中也。嗟乎。泪罗采石。登一咸三。亦□□□慷慨悲歌之□作使然矣。余乃为诗吊之。复为序致前□。东南好事之家□□余言竖石。正自新奇可喜。何必重问要离之□乃侠骨香也。 

