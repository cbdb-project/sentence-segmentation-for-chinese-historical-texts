唐代墓志汇编续集
●武德
№武德００１
【盖】
唐上柱国邢国公李君之墓铭
【志文】
□昔天造草昧之初，有圣经纶之始，原鹿逐而犹走，瞻乌迁而未宣，必有异人间出，命世挺生，负问鼎之雄图，郁拔山之壮气，控御英杰，鞭挞区宇，志逸风飚，势倾海岳。或一九请封函谷，或八千而割鸿沟，或夏殷资而兴亡，或楚漠由其轻。懋功隳乎既立，奇策败於垂成，仰龙门而摧鳞，望天池而坠翼者，求之前载，亦何世无其人！公讳密，陇西成纪人也。长源远逝，崇基峻极，九功谐於虞夏，七德播於赢州。祖曜，周太保魏国公；父宽，隋柱国蒲山公。匡周之美，姬旦愧其深仁；平吴之功，杜预惭其远略。公渥洼龙种，丹穴凤雏，生而五色，日千里。起家左亲侍。驱驰阶阉，晖英廊庑；出入禁门，光生道路。绮襦纨幛，非其好也。屏居一室，势不营利，交则一时俊<二弋>，谈必霸王之略。有隋二世，毒被八荒，杼柚空於税敛，老弱尽於□□，怨言发於山石，穷魂哭於野鬼。群盗并起，民不聊生，万里萧条，人烟断绝。公□剑雷息，意在亡秦，发迹□梁，奋飞巩洛，救敖庾而塞に辕，杜飞狐而临白马。绿林青□之豪，蒙轮杠鼎之客，四面云合，万里风驰。隋将王世充率江淮之劲勇，驱幽并之骑射，鼓之洛，只轮无返。宇文化及尽百越之敢死，穷三秦之骁锐，翦之河坝，疋马不归。於是胡骑千群，长戟百万，饮马则河洛可竭，作气则嵩华可飞。故得威砻华夏，声振宇宙，徒人事之有会，信天道之深远，俄而虑出图表，衅起□心，无乎阴之先鸣，有迥溪之垂翅。遂拥众西迈，谒帝承明，授上柱国，封邢国公，拜光禄卿。礼埒维城，荣加恒典，参二王之後，厕周公之胤，入居九列，出总六戎，与元号奉王，东讨洛邑，出鸡鸣之关，次休牛之塞，诏公旋更尽嘉谋。公想淮阴之伪游，惧彭王之诈返，内怀震恐，弃军宵遁，熊耳峰危，羊肠径，降吴不可，归蜀无路，顾骏马以徘徊，哥虞兮而流涕。同阴陵之失道，类尸乡之丧元，春秋卅七。诏公礼葬焉。公体质贞明，机神警悟，五行一览，半面十年，雅善书剑，尤精文史。至於出天入地之奇，拔帜拥沙之妙，莫不动如神化，应变无穷。既负纵横之才，又遇风云之会，望紫氛以镶首，凌扶摇而振翮。总不召之众，问独夫之罪，从我如流。
三分将二，遂有囊括四海之志，并吞六合之心。既而神器有归，策名天阙，委质北面，□□东征，□以震主自疑，功多是惧，将远游以逃难，翻涂穷而及祸。惜乎！高鸟未尽，良弓遽折；佼兔不获，韩卢已亡。天子过细柳以兴嗟，闻鼓な而动思，曲展事人之节，是申旧君之礼，粤以武德二年岁次己卯二月庚子朔十六日乙卯，葬於黎阳县之西南五里之平原。故吏上柱国使侍节黎州总管殷卫澶四州诸军事黎州刺史曹国公徐世、上柱国临河县开国公柳、上柱国阳武县开国公□□、上柱国闻喜县开国公杜才干等，或同婴世网，或共涉艰辛，或感意气於一言，或托风云於千载。并登尧世，不列元恺之功；俱为汉臣，独漏山河之誓。所以恸深栾布，悲甚向雄。惧陵谷之推移，勒斯铭於泉户。庶神游楚国，无惭项羽之臣；魂往齐都，不愧田横之客。其词曰：
如马唐臣，犹龙周史，弘道百世，迈德千祀。奇伟间出，才雄代□，□种仍传，兰芳不已。世济不陨，推公挺生，光流玉润，响振金声。英姿□晕，雄略从横，蹑云高□，搏风共征。运属道销，时逢改卜，朱旗爰举，素灵已哭。野战群龙，原驰走鹿，竞窥周鼎，争亡秦族。遭时蠖屈，乘运凤翔，劬劳百战，经营四方。振荡六合，牢笼八荒，始开楚鼎，终基汉皇。爵穷五等，位登九棘，帷幄参谋，高衢骋力。逸足方远，修□未极，从壑摧鳞，摩霄坠冀。阴陵迷路，尸乡陨身，长男丧楚，少女□□。惊魂靡托，返葬何因？列树松贾，唯余故人。
（录自《隋唐五代墓志汇编》河南卷第一册）
№武德００２
【盖】
失。
【志文】
夫人讳，字耶书，京兆万年人也。五霸迭兴，叔孙称其世禄，二相继踵，孟坚美其华宗。岂止渎上文儒、流四始之誉，杜陵风采，定七庙之仪。照谍映图，可略言矣。曾祖旭，司空公。祖■，逍遥公。父世冲，上开府营州总管，民部尚书。夫人禀质端庄，天资婉顺，班家名教，德著官闱；蔡氏门风，艺兼真草。张丞相之求婿，即许萧咸，郗太尉之选姻，悬欣逸少。笄许之年，粤归于氏。西平待封，与隽薛而编名，益寿树功，共张李而齐骋。太师则经纶王业，太尉亦夤亮天功。於君承弈世之英仪，诞名公之风韵。吹荣虚枯，足称机辩。析豪分理，时屈帐中。伯宗谅□，数申裁正；巨源鉴识，犹资褒贬。岂止忧勤中馈，辅佐进贤而已哉。大业十年，从夫述职。铜梁亘五千之，王垒经九折之危。鱼轩遥遥，已载怀於逾阈；锦车杳杳，实伤情於顾瞻。萱树莫徵，琼茅难再。义宁元年八月十日遘疾，卒於蜀郡之城都，时年卅四。呜呼哀哉，於君悼华於桃李，恸贞洁於琳琅，鼓庄瓮而心沮，对番簟而神伤。重弃官於明宪，痛营魄於他乡。爰命世子，崎岖反葬。世子奉柩霄逝，泣血星行。卜兆开茔，筮日迁窆。乃以武德三年太岁庚辰二月乙未朔八日壬寅归葬於万年县之福闰里樊川原，礼也。色既华而遽落，德惟茂而先衰。昔朱＊而同往，今丹旒而独归。历旧宇而不■，就新坟而永依。呜呼哀哉！乃为铭曰：
世功世禄，大德大儒，国传汉璧，人连魏珠。既司水土，乃尚纶书，庆垂合度，祥锺应图。孝友温恭，言容淑令，苡宣芳，葛蕈流咏。孟母仁深，樊姬德盛，琴瑟谐和，宾庭谨敬。灵关眇眇，骊驾，雾侵景谷，霜犯衣。莲花夏落，细柳春衰，三从何去？万里魂飞。存没永分，去留长诀。空恸遵途，无由临穴。哀哀嗣子，崩心泣血，敢用雕镌，式彰贞节。
（录自《隋唐五代墓志汇编》陕西卷第三册）
№武德００３
【盖】
失。
【志文】
张士高，本望南阳，相州林庐县人也。□君建国承家，赐姓命族，导之源於荣先，构逮叶於扶桑。祖荣宗，怀袖万顷，德榜一□。践三台而上游，登四岳而杰立。羽仪当代，□俗归怀。德被黔黎，辞兼丹漆。君资神昴宿，禀气嵩山，百金不足著其情，四时无以□其信。蓝田之生璧，丹穴之育雏。岩与嵩岱齐峰，洋洋共江河并注。千寻特秀，栋梁之器先标；六翮孤飞，羽仪之望已□。建■临部，飞莅人。信之如敫日，归之如流矢。济之以礼，不假蒲鞭之盛；示之以□，无违竹马之契。方谓皇天无亲，唯德是辅，神不与善，方亏逮步。斯则霄中坠羽，□旦□光，松筠见，芝兰被刈。去武德五年二月十四日，崩於魏地。
呜呼哀哉！悲伤黎庶。
（录自《隋唐五代墓志汇编》北京卷第一册）
№武德００４
【盖】
大唐故赵府君墓志铭
【志文】
大唐故秘书省司辰师赵府君之墓志君讳意，字如意，襄州襄阳人也。大矣安居，宦游京辇。君家连贵胄，弈叶衣冠，世轨风模，恒居昼节。去隋大业十一年诏授秘书省守司辰师。至如躬初下政，九族之道邕熙；一任京官，五□之仪清肃。又至大唐武德二年五月，诏授秘书省太史兼司辰师。君推心奉国，夙夜虔恭，屈体思仁，心希静乱。於是堂堂之诵，响彻於天庭；济济之风，令闻於朝野。君春秋六十有一，以武德九年岁次景戌朔四月一日己未崩於雍州万年县崇义坊。朝伍凄然，赴闻皇阙之内。即以其年斯月九日葬於京城东南侯宋村东北。考龟命筮，以安居所。遂即穿兹玄宇，构立坟堂。度日取时，迁灵永处。镌金留记，刊石为铭。宇宙同终，存之不朽。其铭曰：
於惟若人，实光重世，耕道猎德，依仁游艺。偃息四端，周旋五际，玉华既剖，金膏可砺。永辞华屋，即安荒兆，原野终空，车徒暂扰。陇被晨霜，松吟宿鸟，朱灯已灭，幽关难晓。
（录自《隋唐五代墓志汇编》陕西卷第三册）
№武德００５
【盖】
失。
【志文】
大尉秦王刀人高墓志铭刀人字惠通，渤海人。其先高辛氏之胤也，祖成，并世著英声，门传冠冕。
金玉交映，青紫相晖。父世达，隋密州高密县令。制锦有方，不假询於子产；弦哥远播，遂得之於子游。刀人立性温恭，禀质柔顺。三从既备，四德无亏。武德五年六月五日被选入内。以为刀人。睹洛神之词，嗤宓妃之娇态；观鹊巢之咏，慕后妃之令淑。秋风未发，悲兰蕙之早；寒霜靡零，嗟桃李之先落。武德九年四月十日寝疾，卒於公馆。春秋卅，即以其月十四日葬於长安县龙首乡。乃为铭曰：
洪源眇眇，华胄绵绵，公侯世及，冠冕相传。诞生淑懿，绝後光前，兰桂竞馥，桃李争妍。始陪华馆，翻悲逝川，草低晓露，松没朝烟。如何匣玉，永幽泉！（录自《隋唐五代墓志汇编》陕西卷第三册）

●重光
№重光００１
【盖】
无。
【志文】
砖。朱书蓝地。
重光元年庚辰岁二月甲午朔廿二日乙卯，故交河郡田曹司马敦煌张氏武嵩之墓表。
（新疆博物馆藏志，录自侯灿《解放後新出土吐鲁番墓志录》）
№重光００２
【盖】
无。
【志文】
　砖。朱书。
重光元年庚辰岁二月朔甲午廿二日乙卯，新除鹿门散望，追赠虎牙将军泛法济之墓表。
（新疆考古所藏志，录自侯灿《解放後新出土吐鲁番墓志录》）
№重光００３
【盖】
无。
【志文】
砖。阴刻填朱蓝灰地。
重光元年庚辰岁二月甲午朔廿八日辛酉，新除田地郡省事，迁侍郎，追赠建义将军、都馆曹郎中，敦煌张氏鼻儿之墓焉。
（新疆考古所藏志，录自侯灿《解放後新出土吐鲁番墓志录》）
№重光００４
【盖】
无。
【志文】
砖。阴刻填朱蓝地。
重光元年庚辰岁二月甲午朔廿八日辛酉，新除侍郎、迁殿中将军，转ㄜ林令，追赠平莫将军、仓部、库部、主客墓表。
（新疆博物馆藏志，录自侯灿《解放後新出土吐鲁番墓志录》）
№重光００５
【盖】
无。
【志文】
砖。朱书。
重光元年庚辰岁三月朔甲子十日壬申，故严道高之记。
（新疆博物馆藏志，录自侯灿《解放後新出土吐鲁番墓志录》）
№重光００６
【盖】
无。
【志文】
砖。阴刻添朱。
重光元年庚辰岁三月甲子朔十三日丙子，新除侍郎、迁东宫谘议参军，转长史，新潮凌江将军、ㄜ林令，追赠广威将军、馆曹郎中张仲庆，春秋六十三，殡葬斯墓也。
（新疆考古所藏志，录自侯灿《解放後新出土吐鲁番墓志录》）
№重光００７
【盖】
无。
【志文】
　砖。朱书蓝地。
重光二年辛巳岁五月丁巳朔四日庚申，新除侍郎，转迁祀部司马，追赠祀部长史故张弘震，春秋七十六，殡葬斯墓。
（新疆考古所藏志，录自侯灿《解放后新出土吐鲁番墓志录》）　　
№重光００８
【盖】
无。
【志文】
　砖。朱书灰地。
重光四年癸未岁七月朔乙亥定，二日丙子执，以前长下左右，今补箱上将傅僧邴之墓表。
（吐鲁番文保所藏志，录自侯灿《解放后新出土吐鲁番墓志录》）　
●贞观
№贞观００１
【盖】
失。
【志文】
夫人姓张，字娥子，洛州河南县人也。假黄越仪同三司伊州刺史仲雍之孙，本郡中正定国之女。夫人挺生望族，类皎月之亮高天；诞出游神，若青松之郁崇岭。年十四，婚媾王氏。未寻曹氏之诫，善合女仪，不览周礼之书，工明妇则。
弄鸣机之杼，锦字成文；制朝章之服，能全对舞。至乃菊芳秋渚，花茂春{艹园}，桂醑盈樽，兰肴满席，宴会嘉宾，静言座客。夫人因顾镜前，怆而思善，即以斋戒自防，不言荣辱在意。但烛飓风裹，浮焰难留；日落西山，光阴讵几。以大唐贞观四年岁次庚寅八月癸巳朔四日景申薨於私第，以其月十四日景午窆於邙山之阳仓东北隅一里。孝子等居丧逾礼，毁过灭性。然居诸不驻，露往霜来，冀勒之玄石，永记遣芳。乃为铭曰：爱淑令德，贵诞承贤。仪容窈窕，丽质■娟。毛施愧侣，药妇羞妍。第无瑶第，人有人仙。东流逝水，西倾落日。百年遇隙，一何遄疾。杨风萧索，松声■■。一闭泉扉，人生永毕。
（录自《隋唐五代墓志汇编》洛阳卷第二册）
№贞观００２
【盖】
失。
【志文】
君讳谅，字慈信，瀛州博野人也。昔帝唐纂业，爰登四岳之尊；宗周抚运，诞隆五等之列。於是仁贤继轨，冠盖相望，焕乎史策，悬诸日月。祖隆，魏伏波将军、亳州刺史。允文允武，作辅作蕃，高山景行，清澜不息。考让，齐门下通事、冠军县令。人承纶诰，出赞皇华。喉唇之寄莫先，分命之功显著。君体三才之杰，履得二之机，素志与澄澜自清，高风与秋霜共烈。千门万户，指掌可期；三墨八儒，同夫拾芥。斯所谓拔乎其萃，羽仪当世者也。释褐为无棣县主簿，又除鸿胪寺录事。长裾之□，□属国华，麟趾邈其难追，缙绅高其雅俗。方当导源□□，引叶扶桑，岂期王树颠枝，瑰峰落构。春秋五十六，贞观五年岁次辛卯正月辛酉朔六日丙寅卒於家。粤以其月廿五日改窆於河南千金里。以为道丧难续，人逝不追，爱录遗芳，刊诸玄石。其铭曰：
长澜氵尔々，高基峨峨。蓝田曜彩，琼树疏柯。本枝百世，金玉相和。贻厥翼子，冠盖骈罗。五山程瑞，四渎降神，爰禀秀气，挺生异人。风流夙著，英华日新，忠惟后，孝感仁亲。天道盈缺，世祀参差，春兰未歇，秋菊遽萎，树风成□，草露忽移。寂寂荒阶，寥寥虚馆，生平雾歇，宾僚雨散。陈榻长悬，□琴罢弹。南皮不赏，北阜俄扃，蹉跎人世，寥廓□楹。坟间露重，松上风惊。夜台难晓，谁听鸡鸣。
（录自《隋唐五代墓志汇编》洛阳卷第二册）
№贞观００３
【盖】
唐故宫人丁氏墓志
【志文】
大唐故宫人丁氏墓志宫人丁氏，扬州建康人也。姿容淑丽，宫德流远，选自良家，声著椒掖，合庭逾迈，巢驷不停，尝异□姑，匡天奇女。春秋七十。贞观五年岁次辛卯正月廿六日辛酉朔，卒於掖庭。即以其月卅日庚寅，以七品之礼葬於长安县龙首原。
或镌柔范，用彰迁贸。呜呼哀哉！乃为铭曰：
德右□伍，仪容绝世，以此雪迥，奄从夜逝。■镜虚设，罗衣罢曳，勒石幽泉，传芳後裔。
（西安碑林藏石）
№贞观００４
【盖】
失。
【志文】
唐故大将军主客郎中县男李君墓志铭君讳立言，字义方，渤海人，燕司空洪八世孙也。昔高阳才子，忧感白云；太极真人，祥膺紫气。自兹已降，名器相循，锺鼎常，风流史管，武功文德，标映终古。祖制，周仪同大将军、冀州刺史，新昌敬公。上处之际，望实甚高，以济世之才，屈时来之运。父纲，见任大唐太子少卿、上柱国、新昌公；德冠人伦，道符天爵，非礼不动，非法不言。君幼渐庭训，早游庠序，以仁求己，以德庇身，战战怀孝敬之心，温温有恭人之貌。艺兼刀笔，学综经史，六行毕宣，一言无择，贞固足以干事，诎慎笃以至公。弯弧之技，俯同爰臂，投盖之力，足举龙文。但以世传儒雅，志禀清素，深用为耻，不以自媒，是故僚友之内，罕或知者。义宁中，以平京城勋授大将军。武德初，授太子舍人，寻迁中舍人，又加中散大夫。九年，除主客郎中。贞观初，赐爵县男。少师以明德旧齿，师范圣储。虽时有审谕，而常婴羸疾，君色养左右，趋走晨昏，辨忧喜於寝膳，求温清於床枕。春秋鼎盛，福善褰期，运促道□，奄从神化。以贞观五年正月四日卒于永兴里第，年五十。即以其年岁次辛卯二月辛卯朔六日景申，葬於洪原里之地。
少师有子五人，并朗润相晖，难为兄弟，多以少年，相继殂落，门户所寄，唯君而已。朝长谢，万古无追。龟筮叶从，言归中野，丧明之痛，虽自勉於昔人，去椁之俭，固有同於先哲。式旌幽壤，<辶酉>述铭云：
赫矣少师，门膺灵庆，笃生才子，克诏克令。蹈义履仁，居中体正，志述文武，神资爱敬。陆沉怀道，世清干禄，廊庙虚衿，公卿推声。政惟四敏，交无下黩，应实松贞，循名兰郁。逝川夜急，隙驷朝奔；新安坎路，羸博归魂。灵只多忍，倚伏谁论？宁闻礼教，遂绝玄言。照车沉影，连城理价，阅世幽垌，终天长夜。劳息齐旨，晦明相谢，邈想通人，谁言恒化。
（西安碑林藏石）
№贞观００５
【盖】
失。
【志文】
隋尚书右仆射北平襄公第七息谒者台议郎故段世弘，粤以大唐贞观五年岁次辛卯十月丁亥朔十四日庚子，归葬於雍州咸阳渭阳乡。
（录自《隋唐五代墓志汇编》北京大学卷第一册）
№贞观００６
【盖】
失。
【志文】
君讳路，字叔道，魏州顿丘人也。伯翳佐舜，嬴姬启其源；造父匡周，赵氏分其派。资暖爱於冬日，功冠五臣；识符宝於恒山，祚除三国。貂璋世代，交映青紫，弈叶连辉，被乎载籍，可略言矣。祖安，魏银青光禄大夫、并州乐平郡守。
父延，齐兖州曲阜县令。并誉结民谣，功传史册。君德由天纵，道自生知。雅量弘深，神机洞远。齐赵郡王辟为参军事，周平东夏，为卫国县功曹。立志无违，出言必践。仁信显州里，孝友著闺门。岂其逝水不归，夕光迥隙。以隋大业十三年四月九日终於寝室，春秋七十有二。男以大唐贞观五年十月丁亥朔廿三日己酉迁於＊茔。山河恐带砺之期，竹帛有磨灭之岁。刊诸金石，冀存不朽。乃作铭云：
佐舜之後，匡周之余，蝉联廊庙，赫弈簪裾。缣缃不绝，日月悬诸，惟君嗣美，挺此秀英。承藉地胄，风味天□，臣□显□，孝乃扬名。川流不息，风烛宁借，佳城＊泯，□□□□。兰桂俱＊，令需转驾，万古千秋，□□□□。
（录自《隋唐五代墓志汇编》北京卷第一册）
№贞观００７
【盖】
失。
【志文】
唐故和州历阳县令孟君墓志铭君讳公行，宇遵道，平原平昌人也。昔文王开基，周诗播其遗；穆伯命氏，鲁史赞其余风。暨乎秦汉已前，魏晋之後，击钟陈鼎之贵，经文纬武之英，咸布在方册，可略而言矣。高祖謇，魏散骑常侍、殿中尚书，出除平州刺史，薨，赠幽州刺史，缢曰简公。位亚三台，功侔十乱。人伦仰其风格，社稷以为栋梁。曾祖干，魏光禄卿、秘书监、营州刺史，薨，赠青州刺史，谧曰贞侯。笼括风云，卷怀日月。禄弥多而家益俭，爵逾重而心不骄。祖，魏司空公威之弟，仆射季之兄也。除卫尉、廷尉二寺卿，怀州刺史。墙宇崇邈，神姿清远，貂蝉交映，花萼齐荣。至若杨彪五公接轸，王凤五侯俱拜，顾我而言，彼有惭德。父仲康，齐骠骑大将军、银青光禄大夫，都官郎中、大理司直、北豫州长史，城皋、广武、北平、渔阳四郡太守。英华外发，冰雪内凝，砥名行以厉小人，弘信义而接君子，故能缉熙帝载，领袖时宗，壮绩鸿猷，没而不朽，君诞英哲之胤，承通德之门，早挹波澜，蕴陵云之气；夙闻礼教，成樽节之仪。言为□的，行合规矩，万顷难量，千里斯应。齐武平二年，君才志学，阀府仪同三司崔季舒□衿待士，光选府寮，以君地胄清华，奏补参军事。周平东夏，委质而归。大象元年，毕□□州总管府户曹，转滁州刑狱，迁西谯县令。君三端无滞，五听若神，吏皆敛手，民□□德。有隋革命，旁求隽杰，开皇二年，授吉州兵曹。十二年，授同州司士。十六年，授□□司仓。二辅神皋，八川都会，苟非奇士，□居此职？仁寿二年，应诏举为雍州咸阳□□。君以宽济猛，用简治烦，凶渠摄气而□恶，猾党畏威以从化。炀帝以三川沃壤，□□彼同，乃弃偏据之小，处宅中之大，背河溯洛，揆景瞻星，铨擢时髦，崇兹壮观，授□□东都大监丞。九年，迁将作监丞。俄而炎精云暮，水斗山亡，銮驾飘沦，长蛇纵毒，□拔足无路，垂翼虏庭。大唐膺千年之期，允百灵之望，财成天地，□一车书。君重睹休明，亲承皇鉴，武德四年，奉敕检校营造。八年，出□和州历阳县令。君下车布政，观民制范，刑礼兼设，不肃而成。庶享如山之寿，奄遘弥留之疾，贞观六年八月廿日终於官舍，春秋七十有五。民庶感德，大临门庭，回辕之日，号送逾境。七年四月戊申朔十四日，归葬於洛州洛阳县清风乡月城里。惟君资孝友以立身，禀仁爱而为性，雍容文雅之囿，逍遥坟素之场。逸彩云浮，清风月亮，矜严易睹，喜愠难窥。皓皓焉，森森焉。若碧海之澄波，邓林之耸干。历仕四代，无亏一德，安乎卑位，悔奄不生，可谓卷舒随时，穷通达命者也。而福善无徵，逝川易往，溘轸中楹之梦，遽为埋玉之冤。嗣子玄镜，诉穹苍而不逮，擗厚地而拊心，痛嘉猷之眇嘿，托玄石以流音。铭曰：
酆邑开原，鲁邦纂系，自兹厥後，贤良无替。昭穆重晖，簪裾弈世，声振金石，芳逾兰桂。惟君挺生，玉润冰清，龆年著称，白首驰名。操刀制锦，功立行成，恩沾故吏，爱结遗氓。□□风□，悲哉落晖，生浮世促，吉往凶归。号天永慕，泣血长违，悠悠终古，无绝音徽。
（录自《洛阳出土历代墓志辑绳》）
№贞观００８
【盖】
失。
【志文】
隋左光禄大夫耿公墓志铭公讳士隆，字师，太原晋阳人，漠代郡太守泽之後也。祖豫，魏冠军侯、原州刺史；经邦作范，方岳驰名。父子相，释褐除新□□令，隋□授仪同三司、丰州刺史，转授开府使持节，少内史、大将军，封陈州顿丘郡开国公、并州总管、河北道行台、尚书右仆射、柱国。十四年，气疾暴增，薨於私第。赠上柱国、敬公，食邑三千产。大业三年，加赠司徒公、尚书令，灵、豳、丰、夏、银、盐、尚、庆，云、胜十州刺史，改谧明，上柱□如故，魏国公、食邑三千户。公侯必复，唯君所存，譬彼兰惠，扬芬吐萱。君以开皇元年，释褐帅都督，领左亲信、仪同三司、骠骑将军、□□□左备身将军、正议大夫、耿公、左备身郎将、留守西京，左□□将军、光禄大夫、江南道元帅总管、尚书左仆射、耿国公。参赞机权，冕旒毕袭，蕴灵岩之奇气，体中贞之妙旨，风飚郁乎龀岁，岐嶷表乎弱龄。
川凝墙峻，邈其难测，鸿□□矫，林荟波澄，爰始登庸、礼仪邦国，邦国伊何？忠贞是[A092]；礼仪伊何？汪汪墙仞。公令誉夙彰，兵栏是任，将军之重，岂独任延；振威之隆，非惟王导。有隋之季，江湘□聚，帝曰俞往，总兹戎旅，威加南越，声驰禁御，荆衡之地，唯君所处。千秋之佐汉室，程昱之仕魏朝，方之於公，未为得也。于时四海沸腾，中原逐鹿，皇家霸有宇宙，王世充伪□随銮，既怀项籍□楚之谋，谬尽霍□佐汉之节。君乃兴师七泽，言赴三川，曾未浃晨，世充矫号。四年，鸾舆问罪，戡定□□。君以此时薨於□邑。贞观七年十月五日，改窆乎洛州洛阳县北邙山千金乡安平里。玄扃故，九京长夕，翳翳神衢，永镌斯石。乃为铭曰：
於惟荣族，爰斯篆籀，弈弈簪缨，昂昂领袖。□兹衮职，表此松茂，戢景沂洄，潜晖奔流。晨光落彩，朝华委秀，阡眠丘陇，峡莽林□。照□□□，□□□□，□□□□，□□□□。□□外朗，佳城内廓，玄石徒铭，□□□。
（录自《洛阳出土历代墓志辑绳》）
№贞观００９
【盖】
失。
【志文】
隋故开府仪同三司场君墓志铭并序君讳业洛，弘农华阴人。世轩□□子，族派枝分，因邑命氏，用故洪胤，服衮坐槐，式光丹策，辞金戒惑，聿图青史，连徽懋绪，簪裾允袭。□略，隋宋州下邑县令；父买，任奉县主簿；并璋流润，芝□腾芳。君禀质灵源，资神峻岳，闻诗闻礼，誉表髫年，□□唯仁，声彰绮岁，脂粉文艺，耕耘坟典，前言往行，怡玩清襟。随主问罪荒陬，陪奉銮躅，元戎凯捷，授宣惠尉。寻属李密内侮，称兵巩洛，君奋戈骋锐，屡折凶徒，以□功後主，授开府仪同三司。方当劲积勤王，投身静难，俄□□□问□山□终□。君<辶酉>潜迹丘壑，偃息衡皋，□讳于□□□卒岁。昆弟三人，天伦缉穆，均上衡之友爱，侔第五□□□。但辅仁□爽，□疹弥留，以大唐贞观七年十一月□□日终於里舍，春秋六十。夫人吕氏，惠心婉顺，六行克□，雅性闲和，四德光□。□偶君子，好合瑟琴，先以大业二年四月廿三日卒。粤以其年十一月廿八日，合葬於邙山，礼也。谅夫身世□阐，川壑易改，不有刊勒，芳猷永坠。是用式镌徽烈，贻诸泉□。铭曰：
第二夫人李氏，皇太元年三月内卒。削成□秀，长澜吐□，德雅因袭，清慎惟新。重光台铉，弈世□臣，庆蔼遐浃，缨黻斌斌。降生时哲，天经地义，淳孝在躬，□类余被。外潜□□，内融羽□，诗书是敦，礼乐攸寄。随后振武，大讨羌夷，君参戎阵，宣德始基。蟊贼蜂舞，屯逼洛湄，频登五伐，报效三司。善徒言，沉こ绵岁，见沦西景，魂迈东岱。薤露凄凉，池柳容裔，镌徽玄石，傅芳永载。
（录自《洛阳出土历代墓志辑绳》）
№贞观０１０
【盖】
失。
【志文】
隋故朔州长史徐君墓志铭君讳彪，字仲斌，兖州高平人。其先帝喾之苗裔，有周之自出也。神基层构，华山作镇於西州；长澜自遴，漠水流湍於南国。固以昭彰史册，冠冕缙绅，标时景俗，风流素起。祖虔，魏镇西将军、冀州刺史；父庆，齐龙安将军、海州司马；并风裁雅峻，道素弘深，籍甚徽猷，堂构斯在。君含和命世，资神秀出，烂云霞於襟抱，结黼藻於胸怀。至夫孝友仁义之心，忠谅笃诚之节，斯实得之天性，匪由矜尚而致诸。起家为襄州总管府户曹参军事。虽刘仲雄孤芳前叶，岑公孝道映曩辰，相与提衡，彼此而已。又迁朔州长史。弼谐庶政，参赞大邦，素誉清规，如可言世。方膺高门之庆，允当天材之徵，福应相愆，梁阴遽尽。春秋五十八，以隋开皇十九年十月廿四日终於邺城。权窆於张网里。夫人河东郡君爨氏，雁门阳平郡守善道之女也。淑性优闲，机神爽厉。既而来仪君子，载华邦族，及偕愿不遂，遽恸崩城，端居洁行，克隆家道。至於辍食断机之训，埋羊徙宅之规，藐尔诸孤，析薪是荷。春秋七十八，以大唐贞观七年正月廿二日终於家。粤以八年岁次甲午十一月己巳朔五日癸酉，穸於洛阳清风里。恐龟兆无论，陵谷迁移，故式昭景行，置诸贞石。其词曰：
神丘弈弈，德水汤汤。猗欤世胄，为龙为光。仁贤踵武，冠盖相望。惟君间出，德音无竞。玉润金声，霜严冰净。光前绝後，风规迥映。理翮从事，骧首登庸。天工克代，物誉斯锺。琅琅昆玉，肃肃风松。参差报应，冥昧苍昊。遽动津门，俄乖世道。去矣玄堂，伤哉黄乌。丹双□，素辐方辙。祖遣凄断，薤歌哀咽。白楸已朽，黄肠新列。一遵鲁，永永同穴。风悲陇路，日者松丘。幽幽泉烛，烈烈行楸。城阙阻兮人世远，白日墓兮玄夜□，<辶酉>勒铭於沉壤，庶贞芳兮独留。
（录自《洛阳出土历代墓志辑绳》）
№贞观０１１
【盖】
失。
【志文】
观夫天地回旋，阴阳运动，居诸不□，逝者如斯。信阳山人□□裔□濮水傍边，虚闻郑曲，吁可畏矣。岂不悲哉！君讳秀，字文才，营州柳城人，漠常山王张耳之苗裔，晋司空华之後。昆山德水，出自乾维；汤谷灵枝，生於日路。同气分源之族，连根派叶之宗。如彼桑河，详於载籍者矣。曾祖周，昌黎郡中正；祖伟，建德郡功曹；父珍，怀远县令。君弱冠登仕，秉义怀仁，掷研从戎，飘校尉，身使弓马，性爱璋。搦翰含毫，则菟悲纸贵；鸾孤呜□，则燕落犭爰啼。
加以敬事友朋，留连杯酒。当其得意，陶然忘归。以贞观九年八月十日□於崔氏，众宾满席，危坐陪□。身与□□同倾，气共深醴俱尽。春秋卅有八，卒於樽俎之间。一息不还，千秋长往，呜呼哀哉！即以其月廿一日乃葬於龙城。
　（录自《隋唐五代墓志汇编》北京卷第三册）
№贞观０１２
【盖】
失。
【志文】
大唐故度支郎中彭府君墓志铭并序君讳师德，字大师，河南洛阳人也。肇源上皇，开基中古，以邑命氏，其来尚焉。至如彭咸辅殷，忠烈彰於简素；彭宣翊汉，茂范著於缣缃。故能垂裕後昆，流芳末胤，象贤踵德，不坠家风。并以布在民谣，此无假而详载。祖顺，齐袭爵魏昌子、北豫州司马、征北将军，给鼓角四部、薨赠燕州刺史、魏昌侯。德量宏邃，器宇虚凝，雅道逸於区中，清猷驰於域外。父信，齐陇西王开府参翠事，袭爵魏昌侯。襟神颖悟，风韵标举，等长澜之不测，若峭岭之难寻。诞秀符，笃生骐骥。君泰山玉种，汉水珠胎，挺质方润，含姿凶洁，克岐克嶷，匪斫匪雕，幼播神童之名，早流材子之誉。艺业家训，诗书庭禀。孝曰行本，自然爱敬，学为身基，宁须砺括。午二十三，释褐饶州行参军。沉沦下寮，处涅无淄，任薄才优，久而逾劭。寻以考绩连最迁□州常山县长。威恩并济，宽猛兼资。君子煦其春阳，小人赫其夏景。奸斜敛迹，□弊还淳。既而火德□□，水乡不反，大唐启运，亿兆惟新，广召英贤，委牧黎庶。许郑之德，尚且浇讹，是用屈君为长葛县令。刑清诵简，曾未浃晨；化洽民讴，不俟期月。鸣琴制锦之政，仁君神父之谣，斯乃望古为邻，可同年而语矣。绣衣之职，自古称难；豸冠之司，当今不易。以君在朝正直，处法廉平，於是超迁为侍御史。遂安公以皇族之贵，作牧交州，裒克吏民，多生怨议。命君推劾，恤彼黔黎，纠察严明，不避强御。使还称旨，擢授度支员外侍郎。接踵文宫，编名礼阁，既簪丹笔，且步青规，寻转郎中，以彰厥德。庶当羽仪多士，相礼升中。岂期逸翮方舒，修途末骋，彼苍寡惠，与善无徵，三寿未登，九原忽远。春秋五十有六，以贞观九年十一月二十七日遘疾，终於雍州万年县务本坊之里舍。惟君体粹开灵，乘和表质，衿情爽迈，标格秀举，非礼不动，忠言有章，德重黄金，行高白玉，奉上以恭肃，接下以宽和，泽洽去思，化存遗爱。而阅水东注，落日西沉，逝者不追，溘然长往。既先朝露，言归夜台，方与寂寮，同其永久。悲矣夫！粤以十年岁次景申四月辛酉朔十三日癸酉，还瘗於洛州洛阳县北邙之原。魂反故茔，骸归旧里，背□潼而瞻巩洛，去龙首而宅邙山，行路凄凉，朋僚堕泪。方恐天长地久，丘壑贸迁，敬述徽猷，庶传终古。
文曰：
蔼蔼兰萌，绵绵瓜瓞，文武继轨，贤豪绪辙。乃祖乃父，克明克哲，挺秀无穷，澄澜不竭。其一。孟胎教礼，曾孩禀慎，夙砺翘颖，早修墙仞。绮岁誉流，髫年响振，一言有诺，千金无[A092]。其二。爰初筮仕，解褐飞缨，二朝历宦，百行逾贞。丹墀屣步，青琐编名，方陪大礼，遽掩佳城。其三。日月不居，春秋递代，幽扃一闭，焉千载。陇雾朝凝，松烟晚晦，桑田或变，德音无昧。其四。
（录自《洛阳出土历代墓志辑绳》）　
№贞观０１３
【盖】
失。
【志文】
故幽州功曹魏君墓志铭并序君讳岩，字嵩礼，河东安邑人。帝高辛之苗裔，姬昌之子，毕公高之后也。
姬弃播五谷以育黎元，毕万筮易占以定王职。股肱惟良，夹辅周室。子孙昌炽，必後其始。逮晋文霸有海内，烈卿十二，以注诸侯。魏二侯九王，清跸华壤，襄子三分晋室，惠王风穆神州。七雄并争，四豪竞驰。麟斗中原，龙飞四海。先且豹，执锐挥戈，风驱楚卒，取神州如拾芥，扫赤县若顺花。冥功汉阁，刊烈锺鼎。汉德既衰，武帝拨乱，三方鼎寺，宝历犹归。文苞六谊，武冠三军。换鞍易柱之锐，七步道文之巧。君臣辉焕，著自前经。父子蝉联，萎蕊徙古。祖藏，训谊尚近，庭教犹芳，尤善子史，遍闲流略，味六经以扬治政，错阴阳以谐历数。
魏镇柬将军父贵，天厌魏德，齐梁竞爽，鹿指犹纷，四海腾沸。结诚於代夏之秋，吐奇於汉兴之日。披犀投盖，不惮矢石之劳；搴旗拔帜，宁觉殷轮之苦。齐旆东指，勋第甲科，平吴之功既铨，定蜀之效亦著。授上柱国、车骑大将军、钜鹿郡公、恒州刺史。公余芳遐烈，胄远仁清，唐授幽州功曹参军，沉疴不辍，药饵无痊，针灸不瘳。公春秋六十有六，卒于私第。夫人刘氏，彭城人也。二十四帝之余绪，世胄英俊之芬芳。齐定远将军虔之孙，冀州治中兰之第四女也。弘四德以训闺闱，绢女仪以事君子。金光玉莹，赫弈相晖。识晷运之将终，知人灵之有极。
春秋四十有九，以武德四年四月二十四日卒。维大唐贞观十年岁次庚申七月己丑朔九日丁酉合葬於洛阳县清风乡邙山之阳，礼也。近亲悉悼，远戚■情。名随尘散，身逐风轻。荣华顿尽，世事虚声。其词曰：
诜诜魏公，廉耻自得，不履捷径，言行忠直。冥冥兮埏袤，窈窈兮泉深。嗟嗟兮伤悼，摧殁兮我□。
（录自《隋唐五代墓志汇编》洛阳卷第二册）
№贞观０１４
【盖】
　失。
【志文】
君讳合，字玄符，洛阳人也。其先出自有周，德封於蒋，後以国为姓。魏太尉济十二世孙。曾祖平，魏乐安太守。祖隽，东魏武定五年除墨曹参军。父子虞，大象二年任济州户曹参军。公规模远大，隋大业八年，占募从戎，授建节尉。大唐武德四年，诏使授公戴州禹城县令。刺史孟啖鬼河济凶渠，图为反噬。公阴结义勇，承间掩袭，斩获魁首，奉表奉闻。诏授大将军、郓城县开国公，食邑一千户。寻奉诏授持节郓州诸军事、郓州刺史。武德六年，诏授持节扶州刺史。贞观三年，奉敕检校松州都督。八年，来朝於九成宫所，因疾弥留，其年八月廿七日葬。十年十月十七日，迁葬於洛阳之北邙埠。虽陵谷遽迁，而名不朽。乃作铭云尔。
（录自《洛阳出土历代墓志辑绳》）
№贞观０１５
【盖】
　失。
【志文】
大唐故宋君墓志铭君讳行，字钦仁，州广平人也。自殷王缔构，开鸿绪以崇基；微子嗣兴，因锡国而命族。是以经邦佐汉，尚书令有燮理之明；御撤屏风，司空公标正谏之美。致使□驰往策，誉阐前修，组世传，人焉代有。曾祖庆，魏邛州蒲江县令；祖嵩，隋荆州荆阳县令；父干，鸿胪典蕃令，寻除宋州雍丘县令；并德彰慈父，道著贤君，清简扇於一城，茂绩弘於三善。君神仪特发，秀气凝，明允笃诚，孝友淳至。弱冠出身於国子应举。大业中，授宣德员外郎。武德七年，诏授越州都督府记室参军。以文才佐务，赞协有方，遂除括州都督府功曹参军，更转授记室参军。未逾数载，又除虔州司法参军，以其剖决无滞，延誉上闻。贞观八年，又除宣州溧水县令，俄迁虔州南康县令，皆鸣琴旬月，惠政遐宣，制锦甫临，仁风光举。岂止鸟巢白水，鸾舞重泉，五流谣，两岐致咏而己。可谓天听高远，善福无闻，谁云永痤幽穴，长归玄室。斯则霄中坠羽，旭日收光，松筠见凋，芝兰摧折。去九年，奉诏使於饶州。事了言还，其年三月一日，终於路中，春秋三十有九。呜呼哀哉！时感农夫释末，牧竖停歌；哀恸盈街，悲伤满路。今以大唐贞观十午岁次景申十有一月丁亥朔十二日丁酉葬於洛州邙山之阳。其地也，高原胜阜，中岳名山，北俯黄河，南临清洛。将恐河迁海变，谷徙陵移，余美小传，有时悬灭，勒兹泉石，永纪徽猷，其铭曰：
构趾所起，甲族是传，家风赫弈，繁衍蝉联。素德既远，清规自然，鸿烈文著，丕绪遐宣。缁衣是望，丹毂斯拟，辅仁莫徵，英姿所起。逸足未申，功名已纪，报施在天，遭际非理。夜川不止，朝露易，道长世短，物在人微。芒芒野圹，寂寂荒扉，归魂靡托，旅魄何依？泉门鸟思，垄树风哀，天长地久，古往今来。玄宫恒关，洞户弗开，丹青有变，镌石无颓。
（录自《洛阳出土历代墓志辑绳》）
№贞观０１６
【盖】
失。
【志文】
隋故仪同□□兖州长史徐府君墓志并序君讳纯，字业，东海人也。隆周敌封，因国受氏，玉润珠辉，世融冠族，乐则待诏漠武，与严贾而腾芳；干乃陪宴魏文，共应刘而挺秀。春兰秋桂，英徽继踵。祖雅，齐尚书右丞；持辖内台，声高紫阁。父瑜，周龙骥将军、魏州刺史；拥旄作牧，遗爱在民。君洪澜毓德，乔岳韬灵，籍仁义之方，优游谦恭之辙。
温枕扇席，率由斯至；趋庭禀训，造次必彰。笃志儒林，拘深泉涌，留襟文苑，绚藻霞舒。以秀才升第，调国子学生，频迁兼著作。君研该练，酬校精敏，蠹简咸理，鱼豕必甄。随文皇问罪江陌，君乃卷帙＊锐，以军功授三司仪同。开皇九年，除兖州长史，骥足高骋，光上佐。仁恕存乎讴颂，惠泽结於氓心。既而秩满言旋，攀辕轸恋，逸翮方举，亻素风先落，以大业九年三月九日，终于里舍，春秋五十有八。夫人王氏，榔耶人。父广之，并州司马。胄绪清华，神情婉顺，德容可范，任睦斯弘。俄而移天夙殒，孤稚孑立，夫人抱恭姜之誓，体孟母之明，抚育穷孩，克隆家业。报德奚爽，不终遐庆，仁寿二年五月四日卒，粤以□□贞觐□年十一月十六日，合葬于洛州洛阳县北邙之山，礼也。夫藏舟易改，桑海难期，不有镌勒，徽音莫纪。乃为铭曰：
崇基肇构，因わ启族，仁义前标，英才後育。猗欤庆绪，联蝉允淑，迪滋二世，三台作牧。公侯必复，道贲洪源，质挺筠桂，文馥兰荪。礼乐胥悦，诗书是敦，对策金马，高步王门。王门伊何，校书ら合，且□且缀，或酬或削。投卷陪麾，庸勋是酢，一邦□赞，千里骥□。甫春强仕，俄秋物化，明世掩晖，幽泉税驾。霜郊蔼晓，风松吟夜，徽列可传，光阴不舍。
（录自《隋唐五代墓志汇编》北京大学卷第一册）
№贞观０１７
【盖】
大唐泰州诸军事泰州刺史侯使君夫人潞国太夫人窦氏墓志
【志文】
大唐故泰州诸军事泰州刺史侯使君夫人窦氏慕志夫人讳娘子，扶风平陵人也。观津肇其世族，安成资其家庆。安丰魏其，才称不世；广国长君，退让行己。自尔蝉冕交映，徽猷无绝。祖弘，魏新野、扶风二郡太守、建昌县开国公。风度闲举，器识详济。不以豪右自居，不以才望矜物。
父璨，京兆郡丞，隋襄州长史。文武兼资，风云蕴秀。只服盛业，丕承家绪。夫人育庆含章，承规履素。婉＊嫁淑慎，式穆中闺。内柔外庄，统家有制。仰肃箴训，俯综工业。纟川组必殚其能，饣干＊无阙於礼。百两言归，永隆克配。六行昭备，四德光宣。孝敬自哀，率由斯至。及丁哀疚，殆不胜丧。粪土货财，宝重仁义。分彻家产，散给宗亲。奉上虔恭，接下慈惠。礼无愆物，德不匮身。天道徒言，辅仁虚设，以贞观六年六月廿二日卒於九城官，时年八十。以十一年二月廿九日归於豳州三水县仁安乡山，礼也。夫人神机外举，清爽内融。教子义方，亲劳慈勖。宦成名立，并曳龟组。第五子君集，兵部尚书潞国公。出车总众，雄略英谟。论道经邦，寄深衡宰。践霜露而增感，泣风树而长号。惧海田岸谷，镂兹阴版，乃为铭云：
世禄相仍，家传戚里，掩映门伐，蝉联贵士。惟祖惟考，教义行己，福禄如茨，庆源不已。挺生淑嫒，含章内映，婉娩兰情，优柔蕙性。愠不形，＊门流咏，母道克昌，子繁映。高门长戟，惟人无竞，嗟乎逝者，埋魂楚琴。松惊风迥，月野烟深，千秋万祀，兰菊徽音。
（录自《隋唐五代墓志汇编》陕西卷第三册）
№贞观０１８
【盖】
失。
【志文】
大唐鲁王故友汉王府故司马徐君墓志铭并序君讳，字师，兖州高平人，帝颛顼之裔也。燮理阴阳，司空绩宣於汉室；辑宁华岳，使君功著於晋朝。岂止晦迹山泉，屡被弓旌之礼；藏真岩薮，频加束帛之贲。祖之才，尚书令、西阳郡王；台铉是依，股肱□寄，九畴彝叙，五典克役。父林卿，太尉府司马、西兖州刺史；三德弘仁，六条导义，□驰紫阁，声振蕃维。君夙禀粹灵，早标今誉，循礼而动，非法不言。故使玉叶金柯，匪独擅於崔琰；博览傅记，岂专美於黄香。故能行著乡闾，誉传邦国。解巾从仕，利用宾王，授瀛州行参军，非所好也。时属河间刘炫硕学通儒，信都刘焯笃信好古，始逢倾盖，得象忘言，吴札、郑侨无以加也。既欣此遇，乃安斯职。但鹤鸣九皋，声闻霄汉；珠潜郁浦，炫曜绮罗。寻被敕追，除殿内侍御史。纠恶弹非，无论卿相之贵；面折廷争，匪惧紫极之尊。朝野翕然，内外咸礻失。隋之叔世，王室不纲，政以贿成，位由谄进，小人怀宠，君子道销。大业三年，出为渔阳郡司户书佐。无道则隐，贤士恒规；危言避害，哲人常理。之任未几，谢病言归，退守丘园，不交人事，讨论经籍，探赜幽微，陋巷单瓢，怡怡如也。有隋失驭，海内沸腾，翔集未安，栖皇莫定。既而上天厌乱，历数有归，奉贽藁街，策名魏阙，授仪同三司酆都监，寻迁太子舍人。出入宫闱，廊庑资其辉曜；陪侍阶陛，左右藉其光华。贞观三年，除晋州都督府司马，後除鲁王友。王以宿德髦彦，礼遇弥隆，抚俗字氓，皆资月旦。君敷陈典则，懿亲结盘石之基；献纳箴规，宗子笃维城之固。俄迁汉王府司马。王即皇之爱弟，曰贤王，弼谐之寄，非才莫可。用简帝心，擢君斯任。梁怀太傅，未尽贾谊之才；胶西相国，讵劳仲舒之器。经邦之术无展，论道之用莫宣。珠瘗照车之光，骥屈追风之足。岂期夜梦奠楹，兴孔宣之欢；朝言辰己，伤郑玄之心。玉树所以摧残，金精於焉掩□。致使总帷飘寂，空留丝竹之音；庭宇荒芜，虚遗金石之韵。粤以贞观十年春秋七十有二四月廿四日薨於位。十一年岁次丁酉十月壬子朔廿二日癸酉，葬於兖州任城县黄山乡定丘里范山之右。子守一，悲风树之不停，感波澜之莫息，攀擗号恸，罔极无追。思灭性之未仁，乃遵礼而成德。仍恐山移陵谷，海变桑田，阴阳递代，寒暑贸迁，德音莫纪，茂绩销然，式镌金石，功名克宣。乃为铭曰：
涣矣长源，康哉远裔，且贤且哲，或王或帝。扶节汉朝，剖符晋世，异人间出，组相继。卓卓不群，亭亭杰立，色斯高举，翔而後集。博综典坟，尤工篇什，知来藏往，誉流邦邑。兰台莅职，离宫侍奉，百寮成衤失，二君端拱。蕃邸无虞，戎夷不耸，是凭是赖，惟尊惟重。匡贤蕃牧，辅弼维城，拾遗补阙，政富刑清。六条宣畅，四民载宁，兰薰桂馥，玉振金声。阳鸟隐跃，阴菟沉晖，隙驹莫返，波澜不归。哲人长逝，学者何依？攀号靡及，涕泗交挥。む帷虚静，孤坟寂寞，薤露辛酸，松风萧索。上林花陨，崦嵫日落，□于难居，魂兮何托？年随代往，月逐时新，胧剑空挂，鸡奠虚陈。金玉非宝，德音是珍，勒铭泉石，永志深仁。
（录自《隋唐五代墓志汇编》江苏山东卷第一册）
№贞观０１９
【盖】
大唐故赵府君之墓志
【志文】
大唐雍州万年县故赵君墓志铭君讳隆，字世贵，魏郡零昌人也。家承台辅，耸长干於天纲；代袭冠缨，结磐根於地纪。祖节，魏车骑将军、渔阳镇都尉；扬旌玄菟，东夷绝西轼之车；卷旆朔方，北狄息南羁之马。讵彝伦於卫霍，岂等列於韩彭。迈前世之晋卿，越先宗之赵将。父景，齐业县令、淮阳太守；河无妖祀，逾西门之志诚，庭有悬鱼，甚杨续之清慎。属齐朝凌替，周室克昌，询召英儒，徙居三辅。伊君年＊歧嶷，夙遭闵凶。
卓尔不群，仍然独秀。文章郁郁，将霓霞而焕辉；盛德巍巍，与嵩华而崇峻。
去争夺若探汤，履礼让如弗及。严厉类秋霜，温润同春日。九睾之响逾振，三诫之誉远彰。频被上徵，固辞不仕。翱翔乎仁信之圃，驰骛乎礼义之涂。游艺依仁，奋身怡志。岂谓桑榆未照，暮槿遽。二鼠不停，悬藤已绝。春秋五十有四，终於京师常乐里之第。粤以贞观十二年岁次戊戌正月辛巳朔廿六日丙午，窆於义善乡少陵原，礼也。遂使鲸鳞一坠，无游渤之期；鹏翮既摧，罕有陵云之日。呜呼哀哉！乃为铭曰：
将军畅武，作镇宣威，黄山启路，白波解围。东夷送＊，北狄攸归，建功前烈，纂绪承徽。业县茂功，淮阳树德，伊此哲人，闲之唯则。乳虎逃踪，飞蝗戢翼，美绩攸彰，甘棠茂植。英贤载诞，冠缨世挺，显德铭锺，扬功镂鼎。修干千寻，洪波万顷，弗矜弗伐，嘉猷徽，逝川东注，落日西倾，魂随暮景，身逐流萍。泉门书ウ，松风夜清，雕金勒石，传兹令名。
（录自《隋唐五代墓志汇编》陕西卷第三册）
№贞观０２０
【盖】
　无。
【志文】
大唐贞观十三年五月四日，兰陵萧琮妻蔡氏之记，痤於河南县水乡芒山之阳。
（录自《洛阳出土历代墓志辑绳》）
№贞观０２１
【盖】
失。
【志文】
大唐故特进观国公墓志维贞观十三年龙集己亥十二月己巳日，特进、观国公薨於京城安定里第，春秋七十二，丧揭日之明，坠培风之翼，贤哲莫能免，鬼神不之测。呜呼哀哉！公姓杨氏，讳温，字恭仁，弘农华阴人也。汉太尉震十八世孙。玉环门庆，贻兰菊於终古；金铉世功，望台阶以增峻。曾祖绍，魏新兴、雁门太守，光禄大夫；安边训俗，箸循良於南史；大父，大将军、傥城信公；蹈义履仁，擅徽猷於西魏。
显考，隋雍州牧、司徒、观德王；远符台象，必复公门；纬武经文，书勋王府。
铭锺镂鼎，从享清庙。公感华岳之英灵，应昴宿以分星。折街樽俎，极杜镇南之武库；从容廊庙，冠王丞相之仪形。其体国经野之方，安上治人之术，皆详诸典策，昭备管弦，虽扬确而言之，盖言之不能尽也。周大象二年，以功臣子赐爵武阳县开国公，寻授仪同大将军。开皇元年，进封成安郡开国公，後授左宗卫车骑将军。仁寿三年，除甘州刺史。绥边怀远，式清寇虐。其年，徵授宗正少卿。尊祖敬宗，载光朝典。五年，迁工部侍郎。六年，徙吏部侍郎。工役之地，未允具瞻；铨衡之举，用谐物议。公明略川回，灵心镜澈，符冲之简要，得茂曾之清远，近代小选，未之有焉。九年，授谒者大夫。十年，破杨玄感於洛城之北，追至阌乡，以功授正议大夫。十一年，授辽东道行军总管，破高丽军三万人，拜银青光禄大夫。军还，授河南道黜陟大使，仍从炀帝巡幸江都。及逆臣纵毒，遂为宇文化及维絷。寻拔难归朝，仍以魏州反正，拜上柱国，袭爵观国公。武德二年春三月，仍除黄门侍郎，十月，迁纳言。三年，改授侍中。出纳纶诰，典综枢机。
享鲜之要，游刃斯在。王化伊始，西域未宾，授公河西道安抚大使、检校凉州总管，管内刺史以下，皆得便宜从事，随方选补。李轨窃据凉州，不宾王命。黄河之右，尽为鲸敌。公连筹制胜，克平西夏。李轨枭县，远戎纳贡。於是赤水安流，玄珠重译，俯昆阆，远廓神州。又平逆贼贺拔威，朝延将弘赏典，公乃表请回授第六弟威骑都尉。六年四月，拜吏部尚书。式镜九流，悬衡百姓。巨源之盛德不孤，卢毓之清尘未远。寻授右卫大将军、鼓旗军将，领京城以西六十余府。九年，拜雍州牧。帝京务切，神州任重，近代以来，天孙帝子之职，异姓所居，唯德王及公而已。世掌天官，未可连类。仍世作相，裁得拟仪。贞观五年，检校左领军大将军事。公志尚虚简，性履冲邈。功成身退，义叶天道。方启黄阁，言追赤松。固请悬车，抗表天阙。圣旨重违公意，赐以优闲，以列侯奉朝，加位特进。
八年，以公为河北道大使，表贤良、退贪猾，使还闻奏，深合上旨。黜陟之美，为当时第一。寻除使持节、都督洛怀郑汝四州诸军事、洛州刺史。未几，又谢病言归。公精彩标映，性履沉密。其道寂，其神凝。虚而应有，静以居躁。学以昭德，寓景福於灵心；行以顾言，运枢机於神化。尽儒则於礼容，极人文於系表。
其孝悌之方，忠贞之操，足以轨仪当世，模楷缙绅，为代之宗臣，追往古之遗爱。
昆季龙光，亲姻凤举。弟以奇才贵胄，厘降正姬；侄以淑德华宗，怀芳椒掖。声飞帝载，望高天下，冠冕百辟，岂徒然哉。属纩之辰，乘舆临幸。感切神衷，挥涕而别。公辞情恳至，备闻旒肩＊。内安社稷，外抚要荒。尘露之益，有足称美，仍赐帛五百匹。及生崖长住，皇情震悼，赠布一千端，给东园秘器。凶事资须，悉敕所司供给。仍遣将作少匠李道裕监护丧事，使鸿胪卿刘善因策赠开府仪同三司、使持节、潭州等七州都督、潭州刺史，谧曰孝公，礼也。有诏倍葬昭陵。粤以十四年三月戊戌朔十二日己酉，安厝真宅。琴书旧迹，哥吹余声。风月讵几，池台已平。昭昭世范，灼灼修名。终图云阁，空板佳城。叹逝怀音，乃为铭曰：
伟哉世德，赫矣名臣，功书策府，道照彝伦。孔门齐圣，帝室连姻，近隆基构，远嗣声尘。爰始濯缨，上仪台象，藏器待问，成文效响。皎皎华月，亭亭仙掌，切汉昭回，凌云直上。识符先觉，远属兴王，长离宛宛，威凤锵锵。鼎门百世，衮职连章，王畿千里，雍牧重光。方岳镇野，文昌司会，义叶化成，道光时泰。赫赫纶绋，悠悠旌旆，誉满禁中，威荒外。光阴遽促，人世随新，纷纷诏葬，寂寂虚神。材倾大夏，道丧贞臣，遗风余烈，万古今辰。
（西安昭陵博物馆藏石，录自《昭陵碑石》）
№贞观０２２
【盖】
无。
【志文】
　砖。朱书。据闰十月定为贞观十四年。
延寿十六年己亥岁三月十日，左亲。贞观闰十月九□□臣贾永究＊七十七岁。
（新疆考古所藏志，录自侯灿《解放后新出土吐鲁番墓志录》）
№贞观０２３
【盖】
　无。
【志文】
　砖。　朱书墨地。
贞观十四年岁次庚子廿八日辛卯，□张子庆春秋七十有五，於贞观十四年殡葬斯墓表也。
（新疆博物馆藏志，录自侯灿《解放后新出土吐鲁番墓志录》
№贞观０２４
【盖】
无。
【志文】
唯大唐十四年岁次庚子十二月朔十三日己巳，陈君之柩。
君讳感意，宇□□川□□。祖伯仁，陈□□□。父　，皇朝汾州隰城县人。
大唐贞观十四年岁次庚子十二月朔十三日己巳雍州长安县醴泉乡承嗣里汾州隰城县第三子陈感意字□□，葬于万年县之东五□白鹿原北阴。本望颖□（下泐）□孙□。
（录自《考古与文物》一九九二年第五期）
№贞观０２５
【盖】
失。
【志文】
大唐故右勋卫王君墓志君讳灵仙，字神象，太原晋阳人也。自离翦辅秦，吉骏匡汉，文武佐时之略，庇民济世之材，斯固国史之所详，此可得而略也。祖纲，周上仪同司武上士；风神散朗，英勇冠时。父贵，隋奋武尉；器量凝深，清贞拔俗。君禀灵山岳，含和表性，孝友彰於稚年，英明发乎初岁。脱落荣利，心浩然，六经百氏，无不兼综。
嗣清徽於谷□，继逸响於淹中。或春宵媚景，或秋天明月，时研商老庄，留连琴酒。州郡辟命，皆辞焉。□之以宿卫务殷，期门任切。王公子弟，咸为高选。君以父任居之，随班例也。而薤露难留，百年易往。逝川靡舍，奄从风烛。以贞观十五年岁次辛丑三月壬戌朔十日辛未终於长安延寿第，春秋五十有一。粤以其月廿四日窆於长安县龙首原。刊石玄扉，传芳不朽。其辞曰：
峨峨子晋，降生是赞，自兹厥後，隆栋干。离翦匡秦。音商辅汉，崇基峻极，波澜浩汗。其一。世资明哲，笃生君子，惠朗泉淳，英猷岳峙。外表无际，内怀通理，义有轻生，孝无终始。其二。早慕严郑，弃利遗荣，耕耘五德，咀嚼六经。琴前雪起，月下风清，嘉宾满席，樽桂余馨。其三。天道暝昧，福善攸爽，宜享遐龄，奄然长往。身非金石，名同天壤，哲人其萎，後昆焉仰。其四。宅兆有日，言指泉台，荒埏书暗，松风夜哀。芳樽谁飨，陇月徒闻，勒兹玄石，播美将来。其五。
（录自《隋唐五代墓志汇编》陕西卷第三册）
№贞观０２６
【盖】
无。
【志文】
砖。朱书。
惟贞观十六年岁次壬寅正月朔丁未十六日辛酉，故夏白儿春秋七十八，殡葬斯墓。
（新疆博物馆藏志，录自侯灿《解放后新出土吐鲁番墓志录》）
№贞观０２７
【盖】
无。
【志文】
　砖。朱书墨地。
贞观十六年二月廿五日，□□□妻麴□□□表也。
（新疆考古所藏志，录自侯灿《解放后新出土吐鲁番墓志录》）
№贞观０２８
【盖】
无。
【志文】
　　砖。朱书蓝地。
贞观十六年岁次壬寅三月丙辰朔十九日甲戌，春秋七十有五，张虽陀之墓表。
（新疆考古所藏志，录自侯灿《解放后新出土吐鲁番墓志录》）
№贞观０２９
【盖】
无。
【志文】
砖。朱书。
惟贞观十六年岁次壬寅四月乙酉朔六日庚寅，故严怀保妻左氏，春秋卅有五，殡葬斯墓。
（新疆博物馆藏志，录自侯灿《解放後新出土吐鲁番墓志录》）
№贞观０３０
【盖】
无。
【志文】
慈润寺故大智□律师灰身塔贞观十六年正月廿五日终於山□，刊石记言。大唐贞观十□年四月十二日，於师□後，弟子智□敬造。
（录自《宝山灵泉寺》）
№贞观０３１
【盖】
无。
【志文】
砖。前六字阴刻填朱，余俱朱书。
贞观十六年岁次壬寅四月乙酉朔，张隆悦妻麴氏文姿，春秋廿有七，即□其月廿三日殡葬斯墓。
（新疆考古所藏志，录自侯灿《解放後新出土吐鲁番墓志录》）
№贞观０３２
【盖】
无。
【志文】
砖。　朱书。
贞观十六年岁次□壬寅六月朔□□六日庚寅，交河县（下泐）殒□□□柩灵除殡葬斯墓。曹氏之墓表。
（新疆博物馆藏志，录自侯灿《解放後新出土吐鲁番墓志录》）
№贞观０３３
【盖】
失。
【志文】
唐故邛州别驾陇西公李君墓志铭并序君讳绍，陇西成纪人也。藉庆开源，纂灵命氏，功伐昭於缙绅，组焕乎篆策，讵待详焉。曾祖贤，周柱国，秦渭河兰瓜凉七州诸军事、原州总管、河西郡桓公；雄略佐时，清猷映世。祖询，隋上柱国、营新都大监、襄隰二州总管、民部侍郎、陇西郡襄公；识量谚通，思用淹远。父方元，隋成州刺史，袭封陇西郡公；仁风美政，遗爱在民。君幼则老成，弱不好弄，行立龆年，业隆冠岁，衿神爽悟，音韵闲雅，苞括群言，网罗众艺，袭封陇西郡公。起家为简州阳安县令。
布宽惠之风，弘恺悌之化。声高狎雉，誉重翔鸾。俄迁眉州别驾，以政课连最，频历戎、邛二州别驾。弼谐千里，燮赞六条，庞统鬼其敏，王祥惭其政。岁满将迁，以疾辞退。同畏卿之谢病，均蔓容之止足。於是栖迟街巷，脱落风尘，服食芝桂，傲然有陵云之志。冀将追巢、许之踪，远蹈彭聃之寿。而息马晨驱，藏舟夜徙。以贞观十六年八月卅日终於雍州万年县安兴里之私第。春秋五十七。即以其年十二月九日葬於长乐乡长乐里。有子栖桐，行感神明，孝齐曾、闵，痛过庭之靡问，对风枝以增慕。将恐陵谷迁贸，宾实沦氵胥，式叙芳猷，传诸灵域，乃为铭曰：
龙门贻庆，龟文表祥，家承鼎铉，世袭璜。猗欤哲士，挺秀含章，如松之茂，如兰之芳。其一。爱应嘉命，弹冠入仕，敷化一同，燮谐一里。清猷允播，令问不已，解组归来，悬车知止。其二。蒲柳易衰，金石难化，履运无辍，阅川不舍。去彼浮生，从兹长夜，平生何在？音徽永谢。其三。霄陈丹旆，夙驾悲轩，遵涂宰树，息轫山门。泉幽灯灭，野暗云昏，千龄万杞，共尽何言。
（西安碑林藏石）
№贞观０３４
【盖】
无。
【志文】
砖。朱书蓝地。
贞观十六年岁次壬寅，侍郎张善哲妻麴氏，名法台，春秋六十六。十二月十三日，殡丧斯墓。
（新疆考古所藏志，录自侯灿《解放后新出土吐鲁番墓志录》）
№贞观０３５
【盖】
无。
【志文】
砖。
唐上骑都尉韩君妻綦母氏墓志夫人讳字□，酒泉人电。其先□□孙，承庆枝叶，郁□繁昌。□子□□□□□□□□，其後或游赵而□辨，或仕晋□□□，代有人焉，备乎图牒。曾祖伯□，齐夫、徐、兖三州刺史，隋开府仪同三司，祖□□，皇□□、文、兖、庐四州刺史，父赜，良恭、临洮、温泉三县令。夫人降阴精於月□，□女气於星光，贤性端华，风神□朗。孝友慈惠，禀自天然；织组纟川，不劳师习。仍留意雕篆，属情缃素，既清遒於苏琰，亦美丽於班姬。四德聿修。三从有度。俯应大礼，言适良俦，斋敬居心，婉□成性。洁诚苹藻，和如瑟琴，相重如宾，有逾冀室；高言以德，远尚梁妻。岂其与善无徵，辅仁违喻，花□落□，仙鹤分双，春□□有九，以大唐贞观十七年岁次癸卯正月壬子朔十二日癸亥，终於私第。□以其月九日窆邙山□□□。□□□□，随玉质以沉沦；实帐妆奁，逐□□□□□。唯徽猷而尚在，与兰菊而无穷。乃勒斯铭，其词曰：
姬风靡靡，因生□□，□□命氏，兰丛散叶，桂苑分枝。雍雍令范，抑抑威仪。爰娉好仇，作嫔君子，福兮祸□，明销魄起。巾车陇□，飞泉门，永归冥□，无复□□。
（罗继祖《枫窗脞语》）
№贞观０３６
【盖】
大唐故长乐公主墓志
【志文】
大唐故长乐公主墓志铭公主讳丽质，陇西狄道人，高祖太武皇帝之孙、皇帝之第五女、东宫之姊也。
若夫瑶源纪地，实命先天。迁汾阴之鼎，功高造物；刻太山之石，德洞函夏。岂直载祀无疆，轶商周之御历；本支多艺，迈鲁卫之作屏而已哉。公主资淑灵於宸极，禀明训於轩曜。行归柔顺，□得伯姬之心；德备幽闲，有逾贞姜之节。发言垂范。动容应图。皎若夜月之照琼林，烂若晨霞之映珠浦。加以惠心开朗，沉识韶□。散玉轴於缥帙，悬镜惭明；耀银书於彩笺，春葩掩丽。是以遐观遗篆，俯寻蠹册。周室王姬，徒兴李之咏；汉朝公主，终致柏粱之讥。惟懿德之鲜俦，校往图其谁侣。贞□□年，诏封长乐郡公主、食邑三千户。礼优组，赋极膏腴。
地兼城阳，帝刘愧其茂册，邑启长乐，皇音恧其徽章。然则尧曰允龚，垂敕降之典；武称尽美，著下嫁之□。是以归宣平之国，既属於妫吕；选子敬之流，亦挨於梁窦。七年，降殡於宗正少卿、河南长孙冲，即司徒、太子太师、赵国公无忌之长子也。翟衣振采，锵玉佩而出仙□；凤驾徐轮，罗银烛而下长汉。在贵符瑟琴之好，居满修苹繁之洁。佩金燧於兰室，妇德□称；弄王梭於春机，家道以正。
访史伫戒，问礼贻则。保傅相仪，俨铜驼之路；辎骈警策，□濯龙之苑。播肃雍於闺闱，流婉於邦国。然而孝友天发，仁爱冥感，归宁丹掖，总笄□□。紫庭就养，金＊授巾，而奉玉馔。比夫益部孝女，非有帝子之尊；齐国娶□，□□□阁之简。虽复昭昭婺女，映鲁馆而夺晖；皎皎常娥，临秦台而掩色。悲夫，年催四节，□□二竖。掩心之镜，访秦宫而莫逢；长生之药，祈王母而不至。阅水翻於夜壑，风烛翳於□□。晋女辞□之言，惟几弥固；穆姜薄葬之志，将绝逾明。
以十七年八月十日奄然薨谢，春秋廿三。皇帝悼深夭蕙，怀三号而犹感；储后痛结分荆，寻万恨而增慕。阖宫催□，列辟同哀。朝日以之亏光，行云以之寡色。
楼台寂漠，无复白鹤之翔；原野凄凉，遽□□鸟之兆。粤以其年岁次癸卯九月丁丑朔廿一日丁酉陪於□陵。□□□□卿、扶阳县开国男韦挺监护，守鸿胪少卿崔仁师为副。葬事所须，□□□□□□□□□德，因山□美。戢兰仪于白楸，宁藏玉匣；凿松扃於丹，靡瘗金□。□直门□□□□□□□□转。白骥徘徊，长辞魏阙；丹委郁，直指恭园。荡当涂之□，□宾已散；□□□之□，□志空传。
其词曰：
□□□命，绿字启符，功□在镐，德迈曰虞。金桢星列，玉叶云敷，仪汉诞嫒，方娥应圆。德□□□，誉光兰石，晨昏不匮，组训无＊。玉笄耀首，银河警策，筑馆大邦，执列辟。游艺□□，□□□翰，对菊题熔，怀仙ゼ赞。灾生弩影，年催孔叹，医门术殚，仙坛斧烂。琼峰□□，□□□□，□□□□，秦凤辞条。雕楹结网，绮帐生飙，锦机字灭，宝镜菱销。日去已□，□□□□，□□□□，悲骖屡蹀。地尽龙盘，山开马猎，陇积寒草，松低霜叶。独有徽□，□□□□。
（西安昭陵博物馆藏石，录自《昭陵碑石》）
№贞观０３７
【盖】
无。
【志文】
维大唐贞观十七年岁次癸卯十月丁未朔三日己酉，故人张才信妻刘，今葬在邙山之阳，聊纪行状，题於泉户，立为铭记。
（录自《洛阳出土历代墓志辑绳》）
№贞观０３８
【盖】
失。
【志文】
君讳德备，字仁周，琅耶人，汉谏议大夫吉之後也。曾祖虎，魏渭州刺史。
祖炽，周宁州刺史。考恩武，滑州治中。世载冠冕之华，门嗣箕裘之业。君幼而倜傥，志期远大，英姿岳立，独兴云上。好纵横之谋，鄙章句之学。常慕班超之为人，未之遇也。大业中，以资入为左武侍。炀帝亲董六军，远出辽左，任属心膂，近侍帷帐，朝夕宿卫，备尽勤诚，蓄锐贾勇，固敌是求，简在帝心，特加褒尚，以先锋陷阵，拜朝请大夫。炀帝南征，中原竞逐，李密□聚叛亡，王充以裨将致讨，有敕以君为监军。王师失律，没於阵所。於时大业十四年正月十五日，春秋卅有八。夫忠臣列士，以身徇国，见危义於授命，临难不为苟免，求之前古，罕值其人。观夫君之志，虽没於地，犹生年矣。嗣子敬＊，悲鞠育之无依，思陟岵而永痛，恨坟茔之靡，想瞻拜而莫从。仰惟前记，有招魂卜葬之礼，庶□诚所存，感通灵昧。粤以贞观十八年岁次甲辰二月乙巳朔五日己酉建兆於邙山之阳，乃为铭曰：
桓桓夫子，弱冠鹰扬，生蹈忠烈，死为国殇。天属之感，庶神是将，爰筮幽宅，在乎崇邙。魂兮归来，安此玄房，勒铭泉路，式表遗芳。
（录自《洛阳出土历代墓志辑绳》）
№贞观０３９
【盖】
大唐故彭城国夫人刘氏墓志
【志文】
大唐故彭城国夫人刘氏墓志铭并序夫人讳，字娘子，雍州咸阳人也。自陶唐变高辛之命，汉氏兴豢龙之後，盛德百世，子孙千亿。於是金柯玉叶，照曜相辉；长缨华组，纷纶交映。故以洋溢缣素，冠冕缙绅，可略而言者也。夫人承积德之腴润，禀中和之茂质。风格疑整，徽柔懿恭，而实运方融，天祚明德。我皇帝应兹介福，爱初载诞。慈乳之宜，实资宽惠。夫人温良有素，克当斯举。及万方利见，鼎命唯新，武德六年，诏封陇西夫人。贞观十七年，转封彭城夫人。十七年十二月四日遘疾终於私第，春秋七十有四。十八年二月五日陪葬於昭陵。呜呼哀哉！白日长辞，玄扃永闭。纪遗芳於贞石，庶传之於来裔。其辞曰：
崇基峻远，灵源澄镜，积善不穷，传芳弥盛。婉风范，从容辞令，淑慎为德，温柔成性。天基云构，景命资始，华渚发祥，瑶星降祉。爰挺明圣，有所祗止，乳保之勤，则唯斯恃。绿图开运，丹书会昌，风飞云郁，龙升凤翔。仁沾遐迩，泽渐无方，绸缪旧德，葳蕤宠章。隙马西驰，阅川东注，三命终极，百年俄度。露结新坟，风悲古树，寂寂穷郊，唯余烟雾。
（西安昭陵博物馆藏石，录自《昭陵碑》）
№贞观０４０
【盖】
大唐故卫州刺史李君杨夫人墓志之铭
【志文】
唐故使持节卫州刺史李君杨夫人墓志铭并序夫人讳十戒，弘农华阴人也。南越建旗，将军则功铭鼎铉；东都燮理，大尉则道著缣缃。崇基峻极，清源泌远。弈世簪裾，郁乎不坠。祖绍，周傥城信公、八州大都督；胙七拥旄，据连率之重。考雄，随司徒公观德王；利建开国，膺藩翰之寄。夫人锺庆禀和，含章载诞。珠胎玉种，体明润以为姿；秋菊春松，总贞芳以成丽。故得风神慧敏，志性沉详，顾礼循诗，观圃照史。四海光备，六行聿修。标婉顺於待年，增荣曜於中谷。洎乎百两言归，作嫔华胄。秦晋匹也，琴瑟和焉。移敬爱於舅姑，敦友义於娣姒。虽复夫贵於朝，妻尊於室，躬事组纟川之务，亲视醴＊之品。既而天昧与善，良人早世。指青松以励节，歌黄鹄以明心。
保幼冲，克隆家道。自非终温且惠，淑慎其身，岂能至於此矣。方当弘启母仪，光宣女范，作师氏之龟镜，为庶姬之楷模。而过隙易流，阅川难驻，遘疾弥旷，臻於大渐。以贞观十八年一十二月十日终於长安之太平里第，春秋五十八。有子元诚、元谨，并资内训，克构余基。居丧过礼，几於毁灭。粤以十九年正月十三日厝於万年县同人原之空，遵遗制也。恐皇回日薄，暑往寒来，陵谷有迁，德音无纪。所以式沉础，永播芳猷。呜呼哀哉！乃为铭曰：常蛾降灵，须女流精，挺兹淑媛，玉润金贞，幽闲表德，婉娩腾声。亦既有归，实佐君子，纟延是务，边豆斯理，体有端庄，齐无愠喜。天地久长，生灵夭促，未徵福寿，遽先风烛，照乘摧珠，连城碎玉。穷泉既掩，华屋长捐，山庭落日，松迳凝烟，纪徽音於万古，与兰菊而俱傅。
（录自《隋唐五代墓志汇编》陕西卷第三册）
№贞观０４１
【盖】
大唐故幽州都督邢国公王君之墓志铭
【志文】
唐故幽州都督邢国公王公墓志公讳君愕，武安邯郓人也。履迹疏源，叶五臣而胙国；上宾流庆，派九仙面命氏。秦称名将，三叶重光；汉粤辅臣，一心事主。自兹厥俊，代有其人。祖泽，齐冀州司功参军；父节，隋行唐县主簿。并才为世出，名教系之以ㄜ隆；人以道尊，礼秩无得而轻重。公阏舆腾气，丰隆降精。少禀奇杰之姿，早厉风霜之节。
两双戟，参妙穷神；八阵九攻，冥符阴契。大业之季，祸难殷流。万邑为墟，咸成蛇豕；百灵涂地，悉饵豺狼。公独悟时机，自求多福。遂乃栖迟岩壑，异桃源而避秦；感会风云，同钜野之归汉。以武德之始，率众辕门，授大将军，兼领校尉。於时战争在辰，云雷方始。三晋之野，＊齿为哭；两周之地，铜头扇梗。
皇上昔居分陕，任实专征，嘉公忠到，致之幕府。扫搀抢於汾、浍，斩级居多；靖枭镜於伊，，懋功为首，进拜上柱国。续以漳南之清大憝，匹马先登；蓟北之廓重氛，凶徒皆靡，以功授玄真府别将，封新兴县开国侯，寻迁左翊卫中郎将。
陛戟任隆，兵栏寄重。辛庆忌之西京美望，蔡伯喈之东汉盛名。比绩论功，曾何仿佛。其後，进爵为公，拜右领军将军，俄转左武卫将军。公雅究韬钤，尤工抚驭。五营思奋，义感於投醪；七萃忘生，忠深於蹈火。既而三韩放命，六师薄伐。
蚁徒云会，际日域以倾巢；丑类蜂□，阻苍波而借。武旅争进，銮驾亲临。公躬率熊罢，先蒙飞石，出左入右，飘若凌风。拔帜斩旗，倏如奔电。声高百万，气勇三军。言纪丸都，怆国殇之已反；将闻凯奏，痛马革而先归。呜呼哀哉。以贞观十九年六月廿二日薨於辽东驻跸之山，春秋五十有一。痛结宸衷，悲缠行路。
爰发明诏，赠左卫大将军、都督幽、易、妫、平、檀、燕六州诸军事、幽州刺史，进爵邢国公，食邑三千户，赙绢布一千二百匹，赐以东园秘器，鸿胪监护。丧事所须，随由官给。公天资亮直，至性淳深。逸气纵横，脱落家人之事；宏图ㄈ傥，自致封侯之业。名书竹帛，象画丹青。崇头号於时，振嘉声於万古。举无遗，动必因机，智也；百战先呜，万夫莫向，勇也；投躯殉主，忠也；杀身成名，仁也。以兹四美，求诸千载，缅维古烈，何期远哉。即以其年十月十四日陪葬於昭陵，褒臣节也。诠诸景行，勒此音徽。庶腾芳於神道，永作纪於泉扉。乃为铭粤：
清漳巨浸，全赵名都，国有奇宝，人资令图。源分仙驾，地本膏腴，门承丕德，世济祥符。其一。赫矣君侯，美哉风烈，秋比义，冬筠竞节。引蔗非工，中杨讵绝，神交吴邓，性邻韬决。其二。言归有道，济彼时屯，功参缔，业预经纶。
名书壮士，绩著臣，金闺作卫，玉帐斯陈。　其三。梁水波惊，扶桑雾拥，屡摧凶锐，频矜余勇。生以义轻，效随恩重，方恢胜略，俄悲旋踵。其四。一人兴悼，三军掩泣，壮气犹生，反魂无及。龙光此谢，龟谋允袭，陵谷可迁，风猷罔戢。
（录自《昭陵碑石》）
№贞观０４２
【盖】
无。
【志文】
砖。朱书墨地。
贞观十九年十一月朔乙丑满七日辛未□，高昌县武城乡六乐里张海伯者，高昌人也，春秋六十有七，殡葬斯墓也。
（新疆博物物藏志，录自侯灿《解放後新出土吐鲁番墓志录》）
№贞观０４３
【盖】
失。
【志文】
大唐武州将利县令吕道仁妻王夫人墓志铭并序夫人姓王，讳凝华，并州太原人也。观诸＊古，风播椒兰，历睹前修，世传缨绂，年十有五，俪乎吕氏。分金赵地，秦世克昌，释钓溪，爰霸周室。夫人禀质魁灵，蕴仪阴绪，七篇婉娈，四德优柔。解环之志早申，梦琼之徵奄逮。以贞观廿年岁次景午三月癸亥朔六日戊辰终於京第，春秋七十有八。即以其月廿日殡於川乡龙首之原。世子文义，哀逾变柏，泣异崩城，时号德门，人称孝里。
呜呼哀哉！永窆宅穸，乃为铭曰：
固一含贞，三从叶顺，雅节冰清，温词玉润，闺国匪越，芳音远振，□□奄寂，玄扃忽镇，其一。冉冉人世，悠悠泉路，艳落瑶台，华沉玉树。葆吹声终，荒郊影暮，松哀夜风，草悲朝露。猗欤万裁，芳音永茂。
（西安碑林藏石）
№贞观０４４
【盖】
大唐万年县刘居士之墓志
【志文】
大唐万年县刘居士墓志公讳相，字文范，京兆万年人，楚元王交之後也。交封於薛郡彭城。曾祖旦，後魏初拜本郡太守，封关内侯；祖仁，除博昌令，仍袭本爵；父藏，仕於齐，名声藉甚。齐末，周并天下，徙於关右，故遂为京兆人焉。弈叶重光，组相袭。
此乃昭彰史籍，岂待形言。惟公禀质清高，器局宏量。忠孝发於天性，信义生於自然。厌尘俗之无恒，就山池而放逸。倾九酝以陶性灵，源百家而畅雅志。风清月夜，辙赏玄度之游：枕石临泉，自得箕山之操。汪汪焉如万顷之陂，森森焉若孤松之立。见善则虚衿而待之，遇恶则内省而详之。不以寒暑易其心，不以荣辱改其度。美哉盛矣！不可详记。春秋八十有一卒於里第。悲动四邻，哀感行路。
岂止亲戚伤痛，儿女崩号而已哉。遂以其年葬於京东之十三里蛇村之右。前眺终南，层峰千仞；却开清渭，洪流万里。东瞻灞岸，西望帝京，日月之所蔽亏，烟云之所离合，信□地之宏壮也。夫存有嘉名，没遗令范。故记诸景行，以为志云。
其词曰：
猗欤远祖，出自楚元，且公且侯，帝子帝孙。世举高秋，曾□本□，圆规方矩，垂范後昆。其一。惟公宏量，器宇清高，□置嚣俗，放旷东里。风亭命侣，月馆游遨，珍羞结驷，酒驾连镳。其二。雅爱幽栖，性怡□水，惟忠惟孝，明经悦史。疾恶若雠，见善佑已，彼宽万顷，骥足千里。其三。隙驷不留，寒暑亟易，金乌东旦，玉菟西夕。谁谓道消，碎此璧？谁谓霜落，凋此松柏？其四。灵需方轨，四牡齐辔，赳赳征夫，哀哀孤嗣。竞攀去毂，争□野馈，一戾荒埏，千秋长秘。嗟尔来世，式昭清懿！其五。
贞观廿年岁次景午闰三月癸巳朔廿日壬子年四月壬戌朔十一日王申葬於此。
（录自《隋唐五代墓志汇编》陕西卷第三册）
№贞观０４５
【盖】
无。
【志文】
　砖。　朱书。
□贞观廿年岁次丙午六月辛酉朔廿一日，骑都尉张延衡妻麴氏，春秋□十有二。即以其年六月廿八日殡葬斯墓。
（新疆考古所藏志，录自侯灿《解放後新出土吐鲁番墓志录》）
№贞观０４６
【盖】
无。
【志文】
据《扌麇古录》载为贞观廿年七月刻。
慈□寺故大明歆律师支提塔记德铭律师俗姓□，生长在灞州。出家进具戒，问道□都游。三藏俱披读，□□□□□，浴自英□□，近□本外四，□□大□□，□宣□□周，并磨数□□，释滞解玄幽。所讲无量寿，得土发恒修。爰登□六九，七十五春秋。迁神慈润所，起庙此崖头。略记师之德，芳名万古留。
（录自《隋唐五代墓志汇编》北京卷第一册）
№贞观０４７
【盖】
无。
【志文】
　砖。　朱书。
惟贞观廿年岁次丙午十月乙未朔廿一日己卯，新除侍郎，转门下校郎，迁ㄜ林令，迁凌江将军，ㄜ林令如故。更迁凌江将军、祀部长史。後迁仓部郎中，ㄜ林令如故。大唐统御，泽被故老，蒙授骑都尉。春秋八十有二。张延衡之墓表（新疆考古所藏志，录自侯灿《解放後新出土吐鲁番墓志录》）
№贞观０４８
【盖】
唐故中大夫紫府观道士薛先生墓志铭
【志文】
大唐故中大夫紫府观道士薛先生墓志铭并序夫体道观妙，言象之所未宣；忘情悬解，筌蹄之所不系。故能隐显真俗，出处朝野，而无□待之累者，斯可谓至人矣。爰有上德曰中大夫、紫府观道士薛先生讳赜，字远卿，黄州黄岗人也。车正司众闲之叙，御史职台衡之务。舄冠盖，蝉联名德。曾祖明孙，齐中书侍郎；祖仕敬，栖神秘道，山林静默，梁武帝裒赠北定州刺史；父宠，陈期思县令。先生降灵仙府，资气上元，情用玄漠，志识清远，淡虚心於物我，荡妙思於烟霞，以为大象无形，尚因形而言□；明德若昧，犹学之於不学。乃探综流略，考览经纬，步三光之侧，推二气之盈虚，不出户庭，洞精机妙。然而连拒屯剥，时惟艰限，俗情好径，道隐未彰，遂超尘绝迹，高尚其志，披黄褐而朝丹府，＊玉简而趋金阙，放心碧落，静虑清都。寻属灵景垂天，荣光照水。我皇帝俯膺历试，弘济艰难，玉帛山林，弓旌＊轴，於是解巾南郭，托乘西园。虚揖申访道之言，惟展畴咨之问。圣明驭历，万物惟新，授太史丞，迁太史令。自昔两正司和，四官钦象，巫咸著星辰之志，姬旦贻略景之书。年代浸远，次舍寥落，缪占琐说，异端竞起。先生识悟玄通，性理明瞻。芟翦浮伪，断以经术；物色祯祥，信同符契。及乎盛德光被，先天弗违，冯相罢弥晕之占，穰祈无之请，乃抗表陈诚，求志林壑。天子凝神当＊，永怀恬退。
激其清尚之风，贲以尊贤之典。有诏特授中大夫，听志＊弁，还袭巾褐，别於昭陵之左创筑紫府观以居之。先生展会宿心，申抒情素，静灵台而餐沆瀣，扬天鼓而嗽朝霞。放浪形骸，若趣污黎之境；逍遥心识，如游太无之上。将赜神於九府，终练质於三仙，以贞观廿年十月十三日尸化於紫府之观，春秋若干。粤以其年十二月十四日陪葬於昭陵之所。王人监护，事加周给。将恐失景难追，流风靡系。
安期既往，止传实舄；吕牙　葬，唯余玉钤。勒石玄扃，无传遣烈。其铭曰：
道气冥，玄宗机妙，在阴莫测，处阳弗曜。矫矫先生，清朗通照，出无人有，知微体要。研淳粹，推校亏盈，乘流影响，逐境晦明。既冥其趣，实性其情，托志玄圃，栖心上清。天步艰难，风云资始，停丹九灶，背淮千里。望景来思，召鸟爰止，析空畴，解环精理。凤举龙腾，开元留圣，百神奉职，万流澄镜。司序甄明，授方荣盛，衡度齐壹，经缠清正。披沥丹素，解释缨，光扬朝序，裔仙衣。烧香雨散，击磬云飞，观化斯怛，瞻星靡追。夜台绵眇，玄庐幽翳，石髓振灵，玉棺虚闭。悠哉三岳，旷矣千岁，仙迹逾远，素风弥励。
（西安昭陵博物馆藏石，录自《昭陵碑石》）
№贞观０４９
【盖】
无。
【志文】
原刊为谬殊多，无原拓刊正，待订。
慈润寺故大慧□法师灰身塔贞观廿一年四月八日佛曰潜辉，明人应世，是曰法师，照除昏蔽。始涉缁门，方为师导，听览忘疲，精穷内奥。真如显悟，三乘指掌，负□云奔，谘承渴仰。匠益既周，玄谈且歇，置□几□，形随书月。罗汉□身，□□□定，今乃毗，宗承先圣。建兹灵塔，记德留名，觊□劫火，此石□贞。门徒攀□，道俗□哀，不□□幕，扪泪徘徊。慈润寺故大论师慧□法师刻记德文法师讳慧□，河间平舒人也，俗姓乐氏，晋大夫乐王之後焉。□射之刚正执直，耻於汉朝；吏部□清白贞淳，飞英声於晋室。衣缨□彦，可略而不言。法师□树胜因，早膺妙果，文举让梨之岁，志在出尘；陆绩□□之年，便欣入道。及天仙接□之日，即事灵裕法师为息慈弟子。□听明慧，勤於艺业，每披览经论，不俟研求，一经於心，莫不怡然理顺。虽仲任之阅市默记，正平之背碑间写，□之上人，彼所多□。始受业於僧树律师，习尼五部。星纪未周，即洞晓玄妙，遂乃驰骛三藏，邀轵十门，修□蠹露之文，龙树马鸣之说，莫不剖□豪□，穷书□秘。於是胜幢斯建，法乃遂□，怀经负□者，靡□□劳□□舍；请益质疑者，不惮勤於千里。於是门徒济济，学侣□□，同万流之归渤□，□众□之环□□。法师所制□地地持□记、成实论义章及疏、毗婆沙论、迦□延经、杂阿毗昙等疏、小乘□□□摄大乘论义疏，又续远法师□严疏，又著大乘义章，凡□八卷，并皆探□玄宗，敷通幽□，畅十诵之□典，演五时之精义，其□□而有徵，其文□而理奥，诚先达之领袖，□後览之冠□。及开讲解释，辩若悬河，听之者忘疲，食之者心醉。□时天下□宴，佛日载明，龙□问望，风座相接，各树□幢，俱鸣法鼓。法师俨然高视，□名当世。虽弘论未交，则望尘而旗靡，□钵□接，亦□然而辙乱。於是□其堂者，如承慧解之谈；入其室□，侣□传灯之说。由是茂实嘉名，腾芳於函夏。贞观八年，奉诏入京都，法师年将九十，志性沉静，深惮□□，乃□老病，得停远涉。慈润僧坊，屡有灾火，每将发之际，即有菩神来告法师，令为火防。如此数四百，有备获免。灵泉道场，自齐□之後，堂阁朽坏，水泉枯竭，荆棘荒□，累经岁捻。至开皇三年，始加缓□。
法师躬自开剪，招引僧徒，乃叹曰：伽蓝虽建，山寺□水，经行法侣，岂得安居！於是思惟深念，不过信次，飞泉奔涌，突火不焚，无假栾己之术，枯泉自溢，岂□耿□之拜。此固法师业行所□，精诚所感。法师每至惊垫之後，□户之□，斋供乃绝於蔬菜，却□所之，手执长帚扫地方行，惟恐食践有生，损伤物命。大慈大悲，念念相续。爰始□□，终□看□，德素之美，徽猷日新，虽十业之心，已净未出；三死之流，百年之□□。遂见花萎之相，贞观廿年岁次敦□季春旬有五日，法师澡嗽讫，田右胁□卧，灭□□□，□□如常，出息难保，奄然□化。春秋九十有九，夏□七十有七。即□其月廿日，迁窆於安阳县西之□□□山。法师金刚之性，坚固不染，减行圆满，□净无瑕。博览□典，该玄穷妙，视怨亲惟相，达生减之□□，□□□□□□闲湛然而已。使持节相州都督□、相州刺史越王□开士，乃佛法之栋梁，□生之津□，奄□□□□□□□□命词人，式昭景行，乃为文曰：
□□界之□□，念四生之沉溺，没爱河而不□，玩火宅而无惕。识莫□於真假，智常昏於动□，何大觉之□□，□火□於大千，示三事之□乐，实六趣之福田，虽慧日之□隐，乃慧炬□□传。彼上人之应迹，畅微言之□□。开不二之法门，□会三之妙理，□□仪与器度，信卓然而高视，惟诸行之无常，究竟□□□□。痛哲人之云逝，刊玄石而记烈，虽□恶而海□，恕徽音之无绝。
（录自《宝山灵泉寺》）
№贞观０５０
【盖】
唐故右武卫将军赠兵部尚书李君墓志
【志文】
大唐故右武卫大将军赠兵部尚书谧曰顺李君墓志铭并序公讳思摩，本姓阿史那氏，阴山人也。耸崇构於淳维，奄天山而开国。滥遥源於冒顿，疏翰海而承家。刻木结绳，威令存於遂古；茹毛饮氵重，神化习於往初。雄朔野而飞声，候月圆而鸣镝。会＊林而腾实，待胶折而控弦。曾祖伊力可汗，威摄笼乡，道高狼望，北降屈射，东争瓯脱。祖达拔可汗，屡扰萧关，频惊细柳，负空同而称骄子，阻昌海而擅全兵。父咄陆设，气凌大荔，威加小月，功宣左衽之域，绩著毡裘之君。公昴宿垂精，轩台降祉，符采外朗，温润内发。泛水镜於冲衿，英华自远；悬鸣锺於灵府，芳声日隆。须卜挹其谟猷，类轻尘之栖嵩岳；呼衍钦其令望，如涓流之会谷。王以可汗之孙，授波斯特勒，俄迁俱陆可汗，统薛延ヌ、回纥、暴骨、同罗等部。後为启民所破，拘於隋室，炀帝亲释其缚，赐物五百段，仍放还蕃。始毕可汗用公为伽特勒。始毕没，颉利可汗立，改授罗失特勒。於是军谋密令，并出於公。去来塞下，屡为边患。武德七年，因使入朝，蒙授和顺王，赐物万段。皇上君临宇县，八宏有截。龙漠肃清，龟林底定。公明晓去就，理鉴安危。每劝单于，启颡魏阙。贞观三年，匈奴尽灭，公因而入朝。主上嘉其乃诚，赐姓李氏，封怀化郡王、右武卫大将军。娄敬献都秦之策，蒙刘氏之荣；陆支有归汉之功，享因淳之封。未闻肃奉栏，翊赞钩陈。增显观於文＊，集晖光於武帐。寻授夏州都督。十三年，改授乙弥泥孰可汗，率部落归於黄河之北。既袭广大之号，还膺拜日之尊。顾眄则右贤风从，抑扬则左将云会。十八年，其种部搞离，稍自归於河南胜州等界，公归罪於洛阳宫。从驾东行，在道蒙授右卫将军，仍领蕃兵度辽。攻白崖城，为流矢所中，主上亲观传药，恩越等夷。凯旋至并州，又授瀚海道行军总管。廿年，蒙授右武卫大将军，检校屯营事。八校清严，五营禁切。委同心旅，寄深爪牙。岂谓水阅龙门，忽魂游於太素；晖沉鸟次，竟神往於赤山。以贞观廿一年岁次丁未三月丁亥朔十六日壬寅，遘疾卒於居德里第，春秋六十有五。即以其年四月丁巳朔廿八日甲申窆於昭陵。
悼结宸衷，哀缠士庶。有诏赠兵部尚书、使持节、都督夏银绥三州诸军□、夏州刺史，余官如故。宜令使人持节册命，陪葬昭陵。赐东园秘器，於司马院外高显处葬，冢象白道山。葬事所须，并宜官给。仍任依蕃法烧讫，然後葬。京官四品、五品内一人摄鸿胪少卿监护，其仪仗鼓吹等送至墓所，并送还宅。仍为立碑。惟公局量凝深，神仪幽邃。宿彰聪察，幼标悍勇。似出丹山，散五色於凤彩；犹生泥水，骋千里於龙文。妙尽弯弧，尤长传剑。忠昭白日，孝感青松。尽享鲜之方，得理绳之术。包九天之秘奥，罄八阵之宏图。鸣玉锵金，期奉义於熊掌；曳朱怀紫，亦轻死於鸿毛。方将侍鉴略於云亭，陪翠华於蠃里。山颓奄暨，歼我良人。
其子左屯卫中郎将李遮匐痛深疮拒，哀缠风树。敬镌圆石，以纪芳猷。乃为铭曰：
轩丘肇系，弱水分源，教清热坂，威肃寒门。风车雾集，月云奔，扬尘亻敫外，呜笳塞垣。冥壑效灵，同山渐庆，雄姿峻上，宏才迥映。霜松表质，贞筠比劲，剑动星芒，弓弯月净。丕承鸿业，拜日砂场，金方布义，升极开疆。抑扬鹿野，叱吒龙荒，先敉昔著，後伏今彰。王庭解辩，魏阙垂缨，文＊挺耀，武帐韬荣。西光遽奄，东川不停，俄悲千月，倏谢百龄。恩隆诏葬，礼备饰终，楚挽哀咽，骑吹吟风。坟栖宿草，隧列新松，惟余生气，万古无穷。
（西安昭陵博物馆藏石，录自《昭陵碑石》）
№贞观０５１
【盖】
大唐象州使君第六息故韦君之墓志铭
【志文】
韦几，原字敬舆，小字惠子，京兆杜陵人也。汉丞札贤廿一世孙。高祖旭，後魏司空、文惠公；曾祖琼，高尚其志。周明帝屡不能屈，赐号逍遥公；祖世冲，隋民部尚书、义丰公；父挺，唐太常卿、扶阳男，出为象州刺史。君以年幼未壮，随父之官。属南方卑湿，为兹遘疾。其父命令还北，而君誓不违离。砭药虽加，膏盲靡效。以大唐贞观廿年五月廿八日卒於官舍，时年廿一。君孝友禀自天经，言行乃为人赞，惠心洞照，机神潜发，谦挹接物，温兹御下。昔伯喈纯孝，不寐七旬，顾悌服勤，绝浆五日，未有捐躯奉养，知死不回者矣。呜呼！辅仁之义，何其谬欤。竟未婚媾。粤以廿一年岁次戊申五月辛巳五日乙酉，返葬於洪固原之大茔，礼也。仍以故太子仆崔思默亡女侩葬。君养毛丹穴，标奇渥水，眷九霄而折羽，首千里而顿足。亭亭玉树，永碎幽泉，皎皎清晖，冀传玄石。其词曰：
英哉若人，昆岭称珍。腾芳九畹，发香三春。未搏鸿陆，己顿龙津。壤松将古，垄月时新。生平可想，肃肃贞筠。
（录自《文博》一九九四年第四期）
№贞观０５２
【盖】
　无。
【志文】
灵泉寺故大修行禅师灰身塔记大唐贞观廿一年七月八日邑于等敬造（录自《宝山灵泉寺》）
№贞观０５３
【盖】
唐故李思摩妻统毗伽可贺敦延ヌ墓志
【志文】
大唐故右武卫大将军赠兵部尚书李思摩妻统毗伽可贺敦延ヌ墓志并序夫人姓延ヌ。阴山人也。肇系绪於轩皇，派昌源於父命，奄瀚海而开祚，疏朔野以承家。曾祖莫贺啜颉筋、祖莫汗达官、父区利支达官，并袭英猷，咸能世职。泛遥源於獯粥，耸崇构於淳维。雄砂塞以飞声，会龙城而腾实。夫人垂芒昴宿，诞兹淑贞。髫龄而机惠异伦，笄年而艳彩绝类。擅芳声於狼望，流美誉於祁连。遂得作配贤王，嫔於景族。赠兵部尚书、故李恩摩即其夫也。逮贞观三年，匈奴中乱，思摩率众，因而归朝。预识去就之机，抑亦夫人之助。贞观十二年十一月己亥朔日辛丑，诏授统毗伽可贺敦。而报施无徵，福善虚应，所天先陨，同衾以违。抚总帐以衔哀，＊穹庐而增思。春秋五十有六，贞观廿一年八月十一日遘疾薨於夏州濡鹿辉之所，奉诏合葬於思摩之茔。承议郎、守曹王府掾普文直监护葬事。丧纪所由，皆降天慈，礼也。夫人弱而立志，贞固迈於松筠；爰洎壮龄，风霜不渝其劲。殆可以母仪中域，岂直诒训天山而已。华实方茂，摇落先秋。种类攀号，酋豪泄涕。薤歌唱而徐引，掊马嘶以悲吟。风日茫而黯无色，川原寂而拱木阴，乃为铭曰：
悠哉夏后，胤绪灵长，雄慈朔漠，爰自有商。惟祖惟考，弈叶鹰扬，流芳大夏，遗则龙乡。於穆夫人，诞生锺美，幼智孩日，夙成髫始。盼倩其貌，环姿独峙，淑慎其容，媲乎君子。露残华蕊，霜摧兰薄，同穴先，兰仪後落。佳城郁郁，形神有托，永去朝景，空悲夜壑。当保高祚，万寿是基，曾未胡，登远期。悲缠八狄，悼结九夷，四德无泯，千载长辞。白日徒晓，幽泉永暮，拱树吟风，宿草垂露。种落摧瘁，酋豪缟素，哭恸山阿，歌悲松路，悲笳霄啭，晓挽凄锵，素车徐轸，丹飞扬。形沉厚夜，魂游故乡，唯金石与兰菊，历终古而坚芳。
（西安昭陵博物馆藏石，录自《昭陵碑石》）
№贞观０５４
【盖】
无。
【志文】
砖。朱书。
惟贞观廿一年岁次丁未九月甲申＊七日庚寅，新除兵部参军。属大唐统驭，泽及西州，蒙授云骑尉。春秋六十八。唐武悦之墓表。
（新疆博物馆藏志，录自侯灿《解放後新出土吐鲁番墓志录》）
№贞观０５５
【盖】
无。
【志文】
圣道寺故大比丘尼善行法师灰身塔大唐贞观廿二年正月八日弟子造（录自《宝山灵泉寺》）
№贞观０５６
【盖】
无。
【志文】
圣道寺故大比丘尼那延法师灰身塔记大唐贞观廿二年二月八日弟子等敬造。
（录自《宝山灵泉寺》）
№贞观０５７
【盖】
无。
【志文】
圣道寺故大比丘尼圆藏寺主灰身塔大唐贞观廿二年四月八日弟子远行等敬造（录自《玉山灵泉寺》）
№贞观０５８
【盖】
无。
【志文】
砖。朱书墨地。
惟贞观廿二年岁次戊申五月辛巳朔廿日庚子，新除云骑尉王欢岳，春秋六十有七。即以其月廿日奄丧老年，殡葬斯墓。
（新疆考古所藏志，录自侯灿《解放後新出土吐鲁番墓志录》）
№贞观０５９
【盖】
无。志未具名，与贞观十四年张子庆同穴出土，得知墓主乃张子庆妻。
【志文】
砖。朱书朱格灰地。
惟贞观廿二年七月庚辰朔八日丁亥，夫人四德内明，柔顺克著，幼事舅姑，有敬顺之名；雍穆五亲，有仕誉之称。宜延遐寿，荫盖家。何图一旦，奄然殒逝。
遂使四邻酸楚，宗亲悲号。春秋七十有九，殡葬斯墓。
（新疆博物馆藏志，录自侯灿《解放後新出土吐鲁番墓志录》）
№贞观０６０
【盖】
无。
【志文】
此志疑有误，无从核实。
圣道寺故大比丘尼智海法师灰身塔大唐贞观廿二年七月八日弟子等敬造清行寺故大□菩尼智□灰身塔（录自《宝山灵泉寺》）
№贞观０６１
【盖】
大唐故光禄大夫工部尚书使持节都督荆州刺史驸马都尉上柱国莘安公窦府君墓志铭
【志文】
大唐故光禄大夫工部尚书使持节都督荆州刺史驸马都尉上柱国莘安□窦公墓志铭并序公讳诞，字光大，扶风平陵人也。昔魏其总戎，殄七国以宁东夏；安丰作牧，□八□以保西藩。故得望重台仪，位隆端右。其後或卿或相，为龙为光。荣镜一时，贻庆千祀。备在记牒，可略而言。曾祖善，魏卫尉卿、侍中、北华州诸军事、北华州刺史、永富公；祖荣定，隋上柱国，右武候大将军、右武卫大将军、秦冀洛等十州刺史、陈懿公；并英伟秀迈，识度弘远。德高朝□，誉冠人伦。父抗，隋上柱国、幽□等四州诸军事、幽州刺史。皇朝将作大匠、纳言、左武候大将军，赠司空、陈容公。温润内蕴，符采外发，簪缨之表率，鹭之羽仪。公檀宇祟峻，器局恢弘。岐嶷之姿，见於抚尘之岁；磊落之志，著自捧履之年。栉沐礼仪，组织仁信。博闻该於书圃，缛藻丽於词林。独步帝京，高视戚里。仁寿二年释褐，补隋献皇后挽郎；三年，授朝请郎，寻除潭州长沙县长。武城善政，德美弦哥；中牟令积，化光驯雉。于□玄象绝於乾纲，洪涛滕於地纪。山鸣鬼哭，狼噬鲸吞。
豪杰争兴逐鹿之师，怀生并有瞻鸟之望。武帝龙颜日角，膺录受图。始立匡之功，终践九五之位。公先参霸迹，晚属天飞。前除相府祭酒，後□殿中监。剖符胙土，誓之以带砺；书社苴茅，锡之以勋德。封安丰郡开国公，食邑二千户。薛举胃起鸟飞之山，驾寺昆戎之壤。营多隗嚣之众，垒甚葛亮之师。今上统率貔貅，以戡大恶。义宁二年，除右元帅府掾史。翊赞军机，缉谐兵略。英谋秘计，孕郭吞程。武德三年，迁刑部尚书。天府望隆，喉舌寄重。荀景倩以淑慎被任，贾文和以匡济见知。今古相方，差无惭色。四年，授太常卿、上柱国，秩宗任掌补只，奉常职司礼乐。嗣然明之清轨，绍稚都之博闻。若非辟以时英，允於众选，岂得主斯祀典，莅此宗卿。其年遭容公忧。毁殆灭性，既忉陟岵之悲；骨立过礼，更深风树之叹。参墟之地，石城失险，郏辱阝之境，金未宾。戎务须人，夺情起复太常卿，仍摄参旗军将，判刑部尚书。事绪殷繁，薄领填委。随机剖断，绰有余闲。其年兼国子祭酒。建国君人，庠序实为政之本；辩方立极，黉□乃设教之原。作训青襟，孙况创膺斯任；为范胄子，刘毅方受此官。梁山西寺，漾水东流，沛公天汉之乡，魏王鸡肋之地。设险之所，委以腹心。贞观元年，除使持节都督梁集洋巴兴壁六州诸军事、梁州刺史。能方伏湛，政化大行，术比盖延，威信克著。二年，迁殿中监，加左光禄大夫。四年，拜右领军大将军。官兼五戎，刚毅肃於┕柢；任司八舍，巡警厉於钧陈。秋卿人命所县，士师团运攸寄。执三尺之律，本属公平；革五虐之刑，实资仁恕。其年转大理卿。惩波凝脂，设斯疏网。异社周之轻重舞法，同张季之正直无冤。九年，奉敕营太庙。上栋下宇，穷大壮之良规；审曲面势，极旌人之妙术。以公勤诚可录，特加茅土。封莘国公，食邑三千户，赐物五百段。公志尚清旷，性笃逍遥，挹商山之芳尘，钦颖阳之休烈。其年上表请致仕。蒙敕允之，授光禄大夫。十八年，除宗正卿。摄养乖方，忽感风疾。屡降手诏，冠盖相望。又遣司空梁公赍墨敕慰问於後。使命骆驿，恩潭绸缪。近代人臣，莫之为比。然百龄易谢，九转难逢。终瘗黄垆，徒思丹＊。
廿二年二月寝疾，薨於辅兴里第，春秋六十八。哀动宸极，悲感朋寮。似汉后思祭遵之功，如郑邦怀国乔之德。又降恩敕，赠工部尚书、荆州都督。诏曰：安葬事所须，并令官给。仍遣五品一人监护。惟公风采标映，识悟弘道，怀瑾握瑜，含章挺秀。捐青云以竦干，则玉润碧鲜，渐陵陆以奋飞，则搏空忉汉。蕴九言以行己，□六行以扬名。布政伫评谟，立政资经启。仪刑雅俗，冠冕周行。开馆待贤，所招者三风之士；悬榻延友，□引者五龙之宾。命偶会昌，运锺休泰。攀辚附翼，袭紫传龟。百寮之隐括，九流之师镜。岂谓三芝罕遇，岁月难期。东都开夏侯之铭，西州折文公之石。其年八月，合葬於襄阳公主之茔。庶茂乡之中，更□长子之墓；安陵之侧，重识鲁元之坟。乃为铭曰：
积石长源，削成崇趾，丞相匡赞，司徒燮理。宠渥重光，蝉冕继轨，方腾缃素，名传青史。隆生英哲，克嗣良弓，季仪岸，叔则清通。文华笔海，辩逸谈□，宪章祖德，沐浴家风。运属雷屯，时逢世故。卜灵改卜，真人应务。参殉鼎业，预清国步，宠威徽章，荣光茅赋。曳绶八坐，飞缨九棘，禁卫总戎，藩降述职。萧云曜采，培风矫翼，世号忠贞，朝推亮直。俄分今古，□幽明，玉碎昆岫，剑没丰城。松高盖偃，碑久金生，唯余陇月，徘徊九京。
（录自《隋唐五代墓志汇编》陕西卷第三册）
№贞观０６２
【盖】
失。
【志文】
景城县功曹崔□墓志君讳震，字彦起，博陵安平人也，秦相仲作之後。高祖□，少有盛名，与范阳卢玄俱被徵，拜尚书郎，稍迁秘书监。六房之始祖也。祖方和，平西将军。有子三人：长□西，人＊为宇文太祖长史；第二子，齐中□将军，即君之考也。君幼阙所怙，与母偏居，恪勤恭谨，以孝著称。年廿□，选县功曹，仁声播於境内，不溺荣利，远迹嚣尘。郭有道之神仙，方之未誉；马少游之意□，□何足云。以亲老不□，远之京邑，婆娑州里，数□徒□□□其所闻见，莫不称善。隋末扰攘之际，家贫亲逃，以无能为狂狡所逼，前後历两州刺史，所至莫不嗟□，□□夹□至皇朝武德四年□月十三日，准安王补任泰州刺史、上柱国。圣人将出，欲归有道，经涂尚险，□然非命，呜呼哀哉！泰山其颓，溟海云竭，天不吊，贤人可叹。子吉甫、行甫等，痛泉门久，念陟岵无期，故采石他山，＊镌泉户。庶夫後嗣知盛德之在兹焉。乃为铭曰：
炎□遥绪，尚父远□，秦相承基，齐卿作镇，家传龟组，世标令问。降生有道，芳音早□，逢彼乱常，属斯干纪。謇謇不顾，愕愕不已，轻生重节，忧公忘己。祸及善人，义锺君子，人生若浮，云之忽。连城璧毁，照车珠没，悲及友朋，哀缠□骨。长归泉□，永□□□。大唐贞观廿三年二月九日葬於（录自《隋唐五代墓志汇编》河北卷第三册）
№贞观０６３
【盖】
失。
【志文】
大唐太子故左内率河内司马公墓志铭并序君讳＊，字温，怀州河内人也。其先颛顼氏之苗裔，汉殷王卯始封河内，子孙因家於温。宣王同德三分，武皇奄有四海。鸿勋大业，无得称焉。曾祖徽，後魏光禄大夫、骠骑大将军、仪同三司、徐定幽兖四州诸军事、四州刺史；三司论道，十城称最，内外攸属，远近具瞻。祖宾，後魏大府卿、车骑大将军、仪同三司、安人县关国公；积德累仁，敦诗悦礼，人伦仰其师表，王化待其丹青。父腾，隋仪同三司，材乃兼人，学惟为己，忠恕之道，儒□之德，州里化焉。君禀庆高门，因灵惟岳。神采孤拔，天资秀寺。威而不猛，勇而有义。年甫弱冠，释褐左勋卫校尉。趋事清禁，既表岁寒，司职钩陈，更章其夙夜。特授义阳府果毅都尉，佥曰惟允，时望为荣。晋府初开，妙简文武。以君材行兼备，擢拜晋王府典军。既而从入春宫，在人惟旧。迁太子左内率，加宁远将军。入陪禁旅，出从戎麾。知无不为，恪勤匪懈。有始有卒，其斯渭欤。贞观廿三年岁次乙酉二月景子朔日构疾，薨於安兴里第，春秋六十有六。悲夫！逝者不停，生涯有极。古今共尽，愚智同哀。虽四邻辍舂，千里絮酒。以申情礼，将何及焉。惟君自幼及长，砥行立名，清识许以爪牙，良朋服其信义。天与既尔，人事何言。哀愤风云，悲结行路。嗣子杰，左翊卫，仰昊天而泣血，俯大地以崩心。粤以其月九日甲申，葬於万年县铜人乡。呜呼哀哉！恐陵谷迢移，载勒铭志。傥白日之可期，庶清芬之不坠。其词曰：
颛顼苗裔，高辛世族，北在南讹，寅宾昧谷。盛德踵武，灵庆韫椟，始则勤王，终焉纳麓。将军戎重，仪同上台，危邦必去，知机乃来。庭坚侔德，高阳比材，履道不爽，世祀宜哉！惟君载诞，实禀淳粹，三月不违，九回称智。多材余力，致果为毅，介胄之士，爪牙之吏。出提双戟，人侍钩陈，爰自晋邸，实作宫臣。人惟求旧，德惟□新，大冠长剑，佩玉腰银。轩冠傥来，荣华非久，既如过隙，还同照牖。一朝零落，万事何有，云低素盖，风生画柳。铭藏玄室，碑传白楸，一辞人里，永山丘。松门谁掩，陇月空流，惟余黄鹄，时萃山幽。
（录自《隋唐五代墓志汇编》陕西卷第三册）
№贞观０６４
【盖】
失。
【志文】
维大唐西州岸头府故果毅都尉上柱国广饶县开国男杨公墓志铭公讳敏，字桃汤，州洛川人也。上祖弘农太尉公之苗胤。自汉叶中分，族□隆盛。因官派别，流布天下，各擅一时，声流史牒，灵根芳实，可略於此。曾祖提，周州别驾、渭州刺史、城郡守；祖荣，隋卢泸邛三州刺史、邛州诸军事、凉益二州总管、左骁卫大将军、魏平县开国公、封邑三千户；父谊，隋左亲卫旅帅、右亲卫校尉、朝散大夫、右翊府郎将。惟公识亮清高，风神夙远。幼标令誉，弱冠称奇。可谓松筠始秀，便有贞翠之心；兰桂初生，自含芬芳之气。既而州草创，控带华戎。大总管平原公识鉴清高，英华骏拔。见公智略英谋，股肱是托。授校尉。夙静边裔。又使敷奏丹墀，礼仪合度。遂得驰名日下，流誉紫宸。又擢授飞骑校尉，宿卫岩廊，光生道路。左屯卫大将军以公壮气从横，风情倜傥，重而顾问，表知将相之门。持奏授京畿望苑府果毅。至於高昌初破，戎狄土崩，静乱宁民，非贤莫可。授西州岸头府果毅都尉。诏授上柱国、广饶县开国男，封邑三百户。将欲刷翮邓林，回翥千里。濯鳞溟渤，图南九万。但以日驭不停，终惊於夜壑；川流不息，徒想於朝霞。以贞观十七年三月十二日寝疾，至其年七月廿九日薨。公体质贞明，机神爽悟，临终不乱，犹戒视戎。言念与妻子同归，遂得还於故里。今德帐犹悬，门罕渍之酒彦；坟未宿草，野绝动□之宾。知世路之无常，识苦空之电灭。彼苍不吊，奄弃兹善。公春秋卅有九，以贞观廿三年岁次己酉二月景子朔九日甲申，葬於川县南地名太平村九里之原，恐谷徙陵变，□□□□，爰勒幽石，以传不朽。其词曰：
派崇基峻，极地称天，府君之封植，惟祖挺□，□门抗直。乃考腾芳，陵□□翼。
（录自《隋唐五代墓志汇编》陕西卷第三册）
№贞观０６５
【盖】
无。
【志文】
砖。墨书。
贞观廿三年三月□日，雍州高陵县修真乡尹客仁母夫人张氏之灵，权殡於万年县川乡尹宝达兆内＊。
（西安碑林藏砖）
№贞观０６６
【盖】
唐右屯卫将军阿史那公墓志
【志文】
故右电卫将军阿史那公墓志之铭公讳摸末，漠北人也。盖大禹之後焉。夏政陵夷，世居荒服。奄宅金微之地，傍羁珠阙之民。距月支以开疆，指天□以分域。曾祖阿波设；祖启民可汗；父啜罗可汗。可汗者，则古之单于也。公禀庐山之逸气，韫昂宿之雄芒。抗节与寒松比贞，致果共晨风竞爽。英略远震，才武绝伦。夷落仰其指麾，名王耸其威烈。
既而皇唐驭寓，至德遐通。公乃觇风雨以来仪，逾沙漠而款塞。爰降纶玺，用奖忠诚。即授上大将军，寻迁右屯卫将军。肃奉宸居，典司禁旅。绩随事显，忠以行彰。虽复由余人秦，日弹在汉鹩。永言前载，亦何以加兹。方将东岳告成，庶陪礼於日观；不图西光遽谢，奄游神於夜台。春秋三，以贞观廿三年二月十六日薨於宣阳之里第，呜呼哀哉！夫人李氏，平夷县主。先以贞观九年正月八日薨於宣阳里。粤以大唐贞观廿三年岁次己酉三月乙巳朔十七日辛酉同葬於万年龙首乡，礼也。恐日月逾迈，海田贸易，庶徽风之永传，勒妙词於兹石。铭曰：
弈弈重基，英英雄俊，革心仰泽，回首思顺。位总爪牙，名超廉蔺，鸿私庶答，隙光何迅。其一，灼灼夫人，显显令德，左右君子，系仰中国。宠命载加，荣声允塞，刊兹懿范，畅於无极。
（录自《隋唐五代墓志汇编）陕西卷第三册）
№贞观０６７
【盖】
失。
【志文】
大唐故郑州新郑县令刘君墓志铭并序君讳文，字德逸，彭城人也。高阳之裔，屈刘之後，以王父字为氏，因以命族焉。良弼於魏庭，登嘉辅於汉室，家鸣钟鼎，门列王侯，珥笔轩墀，垂旒廊庙，备於史册，可略而言。祖茂，齐鹰扬郎将；父渊，隋上骑都尉；并追风逐日之马，吟犭爰落雁之弓，声驰皋饮之乡，威振头飞之国。君邓林擢干，昆岭分峰，器度宏深，风神秀举。霜毛值世，还同吕望之年；皓首逢时，岂异冯唐之岁。贞观廿三年，版授郑州新郑县令。虽复不临单父，挥琴得密贱之风；未往武城，割鸡有子游之美。不谓阅川以迫，崦光遽晚，俄而遘疾，掩从迁化，粤以贞观廿三年八月五日卒於私第。春秋八十有三。遂使门哀撤瑟，邻怆停舂，琴无别鹤之音，笛败龙吟之韵。即以其年八月十八日瘗洛阳清风乡邙山之原礼也。山非荆岭，翻埋和氏之珍；地异汉川，忽掩随侯之宝。勒兹贞石，惧陵谷之贸迁；刊此玄铭，使德音之不朽。呜呼哀哉！乃为铭曰：
源流浩汗，枝叶扶疏，楚之令尹，晋之大夫。摩肩麟阁，叠迹永庐，惟君秀起，映雪披书。横行洙泗，高步石渠，拂衣求仕，函谷弃糯。时逢丧乱，渭水探鱼，抽簪人道，鹫岭崇虚。兴王郁起，妖氛屏除，吕生年过，冯子岁余，恩封县宰，粟责成储。天地长久，日月亏盈，人世风烛，今古伤情。哀埋玉树，怆掩玄扃，荒郊露重，古木云轻。山山寒色，树树秋声，泉台永夜，讵觉春荣，唯余松柏，岁暮空零。
（录自《洛阳出土历代墓志辑绳》）
№贞观０６８
【盖】
失。
【志文】
大唐故燕君墓志铭并序君讳明，字肆朗，河南人也。昔者文王作周，以成三分之业；甘棠流咏，亦遗爱於二南。敌国命祚，因以为氏。祖讳绍，少称秀异，早预朝伦；父讳胡，好士乐贤，游心百氏。君小有岐嶷，及冠，聪令恢雄，交游任协，神秀独秀，若百丈之松；逸气孤标，如千里之骥。才通巨细，智纳方圆，觉危城之易颓，知苦海之难度，遂回向法门，归依至道。春秋六十有五，遂积沈疴，良药名医，百方无验。以贞观廿二年七月十七日奄辞身势。呜呼哀哉！士庶伤嗟，邻舂不相，商人罢市，巷靡谣童。夫人元氏，孝文之胄胤也，轩冕相承，世传缨绂，禀神骢淑，总四德而立身。年始初笄，即适燕氏。怀志以行己，含温润以成质，奉上非礼弗动，率下非礼弗言。春秋六十有四，染疾膏盲，医药不救，以贞观廿三年八月十一日奄从风烛。懿亲丧感，邻妇息机，娣姒姻娅，悲凉莫已。子女宿籍家风，恭仁是嗣，侍疚尽孝，居丧尽礼，攀号擗踊，叩告无从。乃请神策於郑瞻，启灵龟於管辂，厝城安坟，庶使玄宫庆泰。以大唐贞观廿三年岁次乙亥八月癸西朔廿五日丁酉，合葬於河南县寇村西南之左。前临清洛，却背邙山，右眺金城，左临嵩岳，盖坟茔之形胜，匠垅之安□也。世子客师等犹恐陵移岸徙，桑海变迁，玄石是镌，乃为铭曰：
生平慷慨，允武允文，庄老纵志，百氏游神。泛爱亲仁，唯贤是与，奄辞身势，魂灵焉处？夫人贞顺，资善居弱，淑慎容仪，婉娩恭恪。令问令望，显父荣亲，忽然风烛，万古埃尘。蔼蔼荒郊，重露，愁云ウ胧，悲风吟树。永离高□，长归丘墓。
（录自《洛阳出土历代墓志辑绳》）
№贞观０６９
【盖】
无。
【志文】
大唐故游骑将军上柱国广饶县开国公杨君墓志公讳敏，字依仁，弘农人也。曾祖提，周中大夫；祖荣，隋左街大将军、上柱国、魏平郡开国公；父谊，隋右卫郎将。公少挺英规，早从名策，以贞观初任望苑府果毅。以贞观十八年薨於官舍。廿三年葬於太平之原，礼也。有子什力，望柏崩心，瞻鹤增慕，茹荼衔诰，聆风靡诉。悲岁序而易轸，哀陵谷兮迁互，勒遗范於泉扃，托幽埏之永固。
（录自《文博》一九九二年第一期）
№贞观０７０
【盖】

【志文】
故清信女佛弟子范优婆夷灰身塔大唐贞观廿年四月八日有出家女为慈母敬造。
（录自《宝山灵泉寺》）
№贞观０７１
【盖】
无。
【志文】
砖。
大唐贞观□三年五月四日兰陵萧亻宗妻蔡氏之记，瘗於河南县水乡邙山之阳。
（录自《隋唐五代墓志汇编》洛阳卷第一册）
№贞观０７２
【盖】
无。
【志文】
慈润寺故大明歆律师支提塔记律师俗姓□，生长在□□法□□□□问□□部游三□□俱披□□□□永□□□英□□□未来四□大□□□□八十周□磨数□释洪玄函亦讲无量寿□土□恒□文登於六九，七十五春秋，□神慈润。所起庙此崖头，略记师之德，芳名万古留传。
（录自《宝山灵泉寺》）

●延寿
№延寿００１
【盖】
无。
【志文】
　砖。朱书。
延寿二年□酉岁正门丙寅朔十二日丁□，□郎王伯＊□□昌唐氏春□□十□，殡葬斯墓。
（新疆考古所藏志，录自侯灿《解放後新出土吐鲁番墓志录》）
№延寿００２
【盖】
无。
【志文】
　砖。
延寿三年丙戌岁八月朔丁未十五日戊午，武城领兵将范宗□之墓表，春秋九十八。题记以为知。
（录自侯灿《解放後新出土吐鲁番墓志录》）
№廷寿００３
【盖】
无。
【志文】
砖。　朱书。
延寿三年丙戌岁十二月朔乙卯十九日水酉，领兵将□□□春秋陆拾□，追赠□部参军，□□之墓（下泐）。
（新疆博物馆藏志，录自侯灿《解放後新出土吐鲁番墓志录》）
№延寿００４
【盖】
无。
【志文】
砖。朱书墨地。
延寿五年戊子岁二月戊寅朔十二日已巳，王保谦春秋六十有三，殡葬斯墓也。
（新疆博物馆藏志，录自侯灿《解放後新出土吐鲁番墓志录》）
№延寿００５
【盖】
无。
【志文】
砖。朱书蓝地。
延寿五年戊子岁九月乙巳朔廿日甲子，故太原王王伯瑜，礻勺民部参军，转碑堂将，迁殿中中郎将，春秋七十二，殡葬斯墓。
（新疆考古所藏志，录自侯灿《解放後新出土吐鲁番墓志录》）
№延寿００６
【盖】
无。
【志文】
砖。朱书蓝地。
延寿十年癸巳岁六门朔丁未二□戊申，新除领兵将、转迁祀部参军贾容儿之墓表。
（新疆考古所藏志，录自侯灿《解放後新出土吐鲁番墓志录》）
№延寿００７
【盖】
无。
【志文】
砖。朱书。
延寿十一年岁次甲午二月朔癸卯上旬一日，交河郡民公听上敢望汜延，春秋＊六，遇患殒丧，卒於辰时，以虬需灵柩殡葬斯墓。汜氏之墓表也。
（新疆博物馆藏志，录自侯灿《解放後新出土吐鲁番墓志录》）
№延寿００８　
【盖】
无。
【志文】
砖。朱书蓝灰地。
延寿十二年岁次乙未闰月乙末朔十二日丙午，新除侍郎，追赠谏议郎，春秋七十四，张善哲之墓表。
（新疆考古所藏志，录自侯灿《解放後新出土吐鲁番墓志录》）
№延寿００９
【盖】
无。
【志文】
木。
唐憧海妻王氏，春秋卅，丁酉岁五月廿日葬，毛去。
（录自侯灿《解放後新出土吐鲁番墓志录》）
№延寿０１０
【盖】
无。
【志文】
朱书墨地。
延寿十五年戊戌岁十月朔乙巳定十六日庚申危，新除虎牙将，领府内子弟夏相儿等，追赠殿中中郎将，春秋七十有八，殡葬斯墓。
（新疆博物馆藏志，录自侯灿《解放後新出土吐鲁番墓志录》）
№延寿０１１
【盖】
无。
【志文】
砖。朱书。
延寿十五年岁次戊戌十月朔廿七日，惟故延海妻张氏夫人欢台，春秋年卅七有余，以车虬灵然，殡葬斯墓。
（新疆博物馆藏志，录自侯灿《解放後新出土吐鲁番墓志录》）
№延寿０１２
【盖】
无。
【志文】
砖。朱书灰地。
延寿十五年戊戌岁十一月朔丙午十五日戊午，田地郡户曹司马张银子妻高氏女台晕，春秋五十，殡葬斯墓。
（新疆博物馆藏志，录自侯灿《解放後新出土吐鲁番墓志录》）
№延寿０１３
【盖】
无。
【志文】
砖。朱书墨地。
延寿十六年岁次己亥二月甲戌朔十三日丙戌，阳保＊妻，春秋四十有五。张氏女台女墓表。
（新疆博物馆藏志，录自侯灿《解放後新出土吐鲁番墓志录》）

●永徽
№永徽００１　
【盖】
无。
【志文】
大唐雍州长安县龙首乡兴台里永徽元年岁次庚戌四月己巳朔五日癸酉，故刘世通夫人王氏。人世飘忽，以奄从风烛。葬於兴台村南三百步。天地久，田成碧海，故勒此碑，用旌铭记。
（西安碑林藏石）
№永徽００２
【盖】
无。
【志文】
故优婆塞孙客子灰身塔大唐永徽元年六月八日造。
（录自《宝山灵泉寺》）　
№永徽００３
【盖】
失。
【志文】
唐故牛君墓志铭并序君讳通，名统，陇西人也。君禀灵□质，特挺英姿，氵养泉源，讵一二而能测，心希山水，足履苍□，逍遥於礼乐之场，放荡於经史之圃。情崇大隐，秽迹旗亭。既处浊而能清，乃有条而不紊。斯并节操贞固，璺羡明鉴，桂馥兰芬，金声玉亮。君优游畅志，醑德以欢怀；迭荡簪缨，琴书以恣性。岂谓哲人斯逝，隙驷西倾，久积沈疴，掩从风烛。以永徽二年岁次辛亥正月乙未朔十四日戊申卒於洛阳时邕里第也。春秋七十有一。即以其月廿五日己未殡於邙山之阳。非复悲情鸟思，凄感行徒，美誉无闻，清风莫记。量恐原陵汩变，巨壑移舟，德音无显，余芳渐柚，勒兹玄石，用志黄卢。呜呼哀哉！乃为铭曰：
邈矣＊祖，叶茂枝桢，托敦大隐，处浊能清。优游文□，□志礼庭，郁郁威仪，涣涣令名。怀哉君子，唯哲是祟，道遵往则，深怀彩风。性乐泉石，道迹荪，虽不朝士，恒拖贞隆。岁月不与，风烛难亭，一归泉□，千载徽名。魂兮往矣，白骥悲鸣，美□雾黯，陇路风□。
（录自《隋唐五代墓汇编》洛阳卷第三册）
№永徽００４
【盖】
失。
【志文】
砖。朱书墨地。
维永徽二年岁次辛亥二月朔乙丑廿日甲申，武牙将军杜相＊＊武骑尉，春秋七十有一，□葬斯墓之表也。
（新疆考古所藏志，录自侯灿《解放後新出土吐鲁番墓志录》）
№永徽００５
【盖】
失。
【志文】
□□郡侯城门尉苏君墓志铭并序君讳师，□郡人也。秦皇之日，鱼澄献禾，以禾配鱼，因□氏□。乃纵横战国，慷慨天山，自缣缃具焉，可镌□□□。祖善父□。并文武俱□，宽猛相资，盛德未穷，余□尚想。君幼挺奇质，长蕴神情，将达璋，抑扬书□，每□问礼，造次依仁，告往知来，察言观行，清风振□，价重南金，令闻联踪，珍逾东箭。
闲居养素，本将蹇於冠缨，乐道忘忧，自逍遥於泉石。加以虚吟待士，倒屣迎宾，春榭弦风，秋台侪月，清谈间起，剖析毫厘，高论宏裁，吐纳珠玉。既而炎凉递叙，钟漏相催，俄隐夜□，溘晨露。粤以永徽二年二月二十一日，卒於毓财里第，春秋六十九。停机泣里，罢相悲邻，人□如此，天道何论？呜呼哀哉！即以其年岁次辛亥三月甲午朔七日庚子殡於邙山之阳，礼也。卜兹远日，问兆立龟。
陟彼高岗，□飞白鹤。然恐高岸为谷，深谷为陵，爰勒玄石，庶同金菊。其词曰以事：
灵崇基，氛氲庆族，服冕乘轩，铭常班□。唯□□□，淹融□□，昂昂右□，温□□矣。其一。东川逝水，西景俄轮，俄复□化，空余□存。□□□日，□益萦云，一朝长夜，千载何还。其二。
（录自《隋唐五代墓志汇编》洛阳卷第三册）
№永徽００６
【盖】
大唐故王府君墓志铭
【志文】
大唐洛州洛阳县故仪同三司王君墓志君讳道仁，字世诚，源系琅耶人，魏太傅祥之裔也。盖奕叶重晖，簪裾交映，蝉联朱绂，具列缣缃。祖＊，齐任并州都督府司马；父实，隋任雍州栎阳县令；并名标杞梓，望显璋。或莅奖一同，或毗赞千里。宣六条以佐牧，则七善弥隆；播四德以调风，便五部交娅。君金柯玉叶，幼负令名，器宇淹弘，神仪□敏，当以旌贤班秩，仪比三司。君志慕虚闲，不追□役，栖息仁义，放旷泉林。
固可树福务滋，祈夭永命，不谓隙驹易往，逝水难停，寝疾弥留，俄辞风月。以永徽二年岁次辛亥二月廿四日卒於洛州私第，春秋六十有二。即以其年三月甲午朔十三日景午窆於平乐乡邙山之阳，礼也。恐岸谷贸迁，芳声□灭，勒铭窀户，庶纪徽猷。其词曰：
悠哉远祖，赫赫明明，或陪丹陛，或委专城。清风是□，没而弥荣。其一。
其在嗣德，克隆荷负，莅职犹神，时□父母。其二。惟君耿介，秀气凝然，功光不仕，味道崇玄。日车难驻，俄捉逝川，灵需转毂，白骥骖前。羊碑□□，吴剑空悬，咨□长暮，见日何□。其三。
（录自《隋唐五代墓志汇编》洛阳卷第三册）
№永徽００７
【盖】
大唐故左武卫大将军上柱国琅琊郡开国公牛府君墓志之铭
【志文】
大唐故左骁卫大将军幽州都督琅琊公墓志君讳秀，字进达，其先陇西人，因官而迁，今为濮阳之雷泽人也。朱宣御历，通爽气於金方；黄虞启运，著薰风於渔泽。是以上地为儒，缺流声於七雄之代；陈仓有守，邯发誉於三分之时。自兹厥後，冠冕逾劭，旋详令迹，锢蔼芳缣。祖定，魏韩州刺史、上柱国、平原县公。德被宣条，荣高苴土。祖双，齐镇东将军、淮北太守。寄隆御侮，政成河润。父汉，清漳令。时雉驯雏，夜渔沉小。君发祥河之祉，蔼惟岳之灵。弱而环异，长而奇桀。学书不成，负剑气於衔斗；行遗小节，屏鲛害於沉流。射宓妃於洛滨，投要离於江上。顾山川而累叹，伫风云而永怀。属汉东沦覆，中原潜沸。四渎鲸奔，五方鹊起。君乃言求力士，愤逸气於沙中；直视侠客，且酣歌於榆次。暂臣李密，知卿子之娇亡；甫托杨侗，察秦婴之系组。于时，文皇东略，谣均西怨。杖剑辕门，遇优辍洗。蒙授开府，从征汾、晋；兼总马军，陪麾巩、洛。武周授首，王充舆榇。克翦之勋，事隆赏秩。宝德之西圆□庾，刘闼之东连赵魏。力负拔山，势疑绝纽。君援枪而扫，奋格泽以销氛。战酣移晷，轮埋喋血。白马之津，功标万骑；乌江之上，声冠五侯。文皇帝业践少阳，任先警卫。暨乎嗣膺丕烈，寄重谁何。贞观元年，以右武卫中郎封魏城男，食邑三百户。冯盎潜扇瓯闽，将倾岭峤，君特禀戎律，克静奸回，复龚圣算，西屠夷落。巴濮无虞，彭微以晏。凯旋之日，诏授右卫中郎。八年，迁守左卫将军。于时吐谷潭内扰湟中，王赫斯奋，乃为鄯善道行军副总管。魂驰寇壤，志烈风驱。遥刷河源，遐清导弱。功兼群帅，用畴殊赏。诏授左武卫将军，加爵为侯。後西讨高昌，复资戎算，为交河道行军总管。星言右地，直指前庭。
旌旆所临，鱼鸟惊窜。翼ざ风於阊阖，送归日於崦嵫。仲山之鼎，不足称其伐；博望之言，无以穷其忧。宠命隆渥，特光茅社，徙封琅琊郡公，食邑三千户，金帛之差，有逾千计。十八年内，从讨辽阴，检校右武候大将军，总督巡警。齐朱纟┪於七萃，整击革於六戎。驻跸之时，率先告捷。大风□□，巨鳞斯纟圭。廿一年，又为沧海道行军大总管。玉舳云兴，周戈星缛。山螯息＊拚，水若澄流。
勒丸都之□，□□□之险。特垂纶，远加慰谕。仍授左武卫大将军。太宗升遐，将崇陵寝。禁卫之事，咸委腹心。俄而正直多违，未轸昃离之叹；高明有瞰，遽闻朝露之歌。以永徽二年正月十六日薨於雍州万年县宣阳里之私第，春秋五十有七。呜呼哀哉！遗之哀，已闻於霄极；不知之痛，空结於桃李。爰降纶诰，赠左骁卫大将军、使持节、都督幽易妫檀平燕六州诸军事、幽州刺史；赙绢布三百段；仍於昭陵赐茔地，并赐东园秘器；葬事所须，并令官给；五品一人监护；仪仗送至墓所。谧曰壮公，依礼也。惟君负逸群之资，怀超世之量。徇命乃求仁之旨，扬名为事亲之方。自择木锺辰，骞鸿鹄之志；策名在日，畅熊罴之能。至於葭中扌益猛，高贲戎之勇悍；驰射下山，卫将军之＊捷。遂得功宣帝载，契叶兴王。分甲第於宜平，疏曲台於上路。哥钟在列，驱驷纷衢。鄙卫尉之耳语，轻棘门之儿戏。汝阴侯之所重，不遗大侠；关长生之所亲，坐多长者。固已锱铢寇贾，抑扬樊郦。阅水空驰，奔驹溘远。夫人河东裴氏，父神安，夔州长史、澄城公。
夫人凝辉珠派，发色琼田。香缨在时，已漳婉娩之性；玉珈盈首，先闻淑慎之姿。
逮琴瑟有和，苹藻惟睦。尸玄霜而表洁，晓绛雪而齐明。信闰庭之羽仪，室家之韶令。烟飘弄玉，已居萧史之前；津双宵剑，自落司空之後。粤以永徽二年四月十日合葬於昭陵之赐茔。呜呼哀哉！方使邙山之际，类洧石而标坟；茂陵之下，拟祁连而为隧。有子七人：师赞、师度、师尚、师友、师德、师明、师敬，夙禀过庭，乡称颜子。至性所感，人类曾参。仰增岵而崩心，临寒泉而洒血。如疑之感，竟无追於风树；不朽之规，庶流芳於泉户。式敷遣美，以旌罔极。其词曰：
秦儒游赵，魏臣抗蜀，缃史遐镜，声明缅烛。乃祖重光，褰累躅，显考垂衮，闻韶继曲。琅琊桓桓，运拒艰难，据洗方布，杖剑侔韩。师集垓下，兵屠上兰，锡社苴白，期砺书丹。西涤□阴，南浮珠浦，玉垒收馘，金□沸鼓。蔺碣爰χ，逾蓬绁马，业高镌鼎，功宣缀舞。与福爽仁，在天迷吊，岱□敛魄，悲泉沉照。细柳摧营，文昌掩曜，婴室沦轨，横歌起调。婉彼清阳，宜其嫔室，芝叶齐秀，苕华喻质，如灌闻禽，方弦韵瑟，草无遣露，粱先下日。苍梧之云，茂乡之坟，嶷岭芜没，卢山□纷。玄甲空在，青松已曛，唯余徽谥，千祀流芬。
（西安昭陵博物馆藏石，录自《昭陵碑石》）
№永徽００８
【盖】
大唐故邳国夫人段氏墓志
【志文】
大唐故邳国夫人段氏墓志铭并序夫实纬澄天，ゼ夕彩於阴婺；仙岑属地，开曙色於阳云。故能诞播遥祥，旁昭介祉，成婉娩之柔训，弘窈窕之芳风。然则擅瑶姿而独立，照彤华而迥秀，载扬闺范，式导嫔仪，标淑誉於德门，畅高芬於戚里者，见之於邳公夫人矣。夫人讳兰璧，字昙娘，辽西令支人也。华基蔼蔼，掩天庄而构岳；曾澜淼淼，穷地节而开溟。赫矣征西，凝芬於绣牒；伟哉平北，飞绚於缃图。曾祖威，周骠骑大将军、开府仪同三司、甘洮二州刺史、新阳县公。鉴宇冲粹，机神秀举，扬美绩於千里，阐英规於五营。祖文振，隋兵部尚书、光禄大夫、尚书右仆射、北平襄侯。
雅道弘深，高情峻嶷。总兵机於上府，变朝化於中台。父纶，大丞相府属、蜀郡太守、剑南道招慰大使、益蒲二州都督、熊州刺史、散骑常侍、秘书监、宗正卿、礼部尚书、三为工部尚书、右光禄大夫、尚高密大长公主、驸马都尉纪国公。器业宏远，风概英奇。经启霸图，崇勋驾於三杰；缉宁边俗，遗惠覃於一方。累膺分牧之荣，亟居连率之重。升降册府，出纳仙闱。既道洽於当年，乃庆昭於後裔。
夫人承芬桂岭，禀秀艺＊。淳素资神，冲清表德。画梁开日，有谢芳辉；锦水凝霞，多惭丽色。蕙心虚远，兼通诗礼之方；兰性幽闲，早极系丝之艺。乘龙於汉，率嘉娉於三周；鸣凤於陈，兆灵基於八叶。年甫十八，归于长孙氏。宜家宜室，彩瑟斯调；无怠无违，清篪允叶。恭幂之礼，中馈克修；遵奉帚之仪，内范斯穆。总七德而垂裕，祟四行而延徽，洽稚训於连房，被芳规於列阃。宛宛柔韵，若和风之泛春松；皎皎澄华，犹积雾之褰秋桂。公主即高祖武皇帝之第四女、太宗文皂帝之同气姊焉。地尊德茂，礼优望重。脂田超於鲁邑，沐赋广於湖阳。锺爱夫人，有兼诸子。推金府而莫吝，在珍藏而咸通。夫人贵而不骄，富而率礼。
绮罗山积，罕或经心；珠玉川盈，讵尝留目。遥挹井丹之女，取则梁鸿之妻。深致诫於浮奢，恒托志於栖隐。纟延之隙，历览书场。■{苔木}之余，优游词苑。
观露花之泫蒂，摇彩笔而悬针。对风柳之翻条，披绿编而贯缕。聊裁春颂，韵叶丝桐；戏属秋铭，调谐金石。虽班昭之知礼，蔡琰之工书，辛英之识机，谢韫之持论，校其优劣，曾何足云。积善无徵，福谦终爽。徒滋琼草，委韶龄而莫驻；空积神香，送芳魂而遂远。永徽二年四月四日遘疾卒於长安县之颁政里第，春秋卅有五。呜呼哀哉！公主膝下凝慈，掌中流叹。事切南城之恸，情深北郭之悲。
夫人孝道纯深。因心必践。往倾乾荫，痛彻幽冥。泣血三年，在於墓侧。生平之日，常愿陪茔。有恻冕旒，爰加礻遂，并赐茔地於纪公之墓左，葬事所须，随由官给。粤以其年八月壬戌朔廿三日甲申子窆於昭陵之南原，礼也。邳公道光门绪，誉重郎闱，秦晋之望斯齐，潘杨之契逾洽。忽亏嘉偶，长嗟淑俪。抚龙匣而凝怨，窥鸾镜而摧心。怆东瀛之屡尘，悼南山之易隙。将贻训於终古，用刊美於玄石。其词曰：
赫矣隆周，悠哉新郑，分支启邑，疏源得姓。徙伐勋高，居辽业＊。迈彼前德，深兹後庆。其一。新阳蔼蔼，北平矫矫，纪公英杰，瞻薪克绍。翊凤开荣，方影叶兆，诞斯淑嫒，夙彰奇表。其二。芳金挺质，华玉标心，声超杜记，操勖张箴。作配君子，实友清琴，从容茂则，舄弈徽音。其三。北宫美节，南威妙价，宁务鲜，匪崇芳麝。方欣偕老，俄悲往化，李春，初莲委夏。其四。季直空怨，奉徒■，凰楼灭影，被留香。昭期寂寂，幽契茫茫，风惊暗牖，月照寒床。其五。夕奠移阶，晨箫警路，背郭门而西转，指横桥而北度。斜日落兮荆隧寒，遥烟起兮松陵□，播贞范於来叶，随节坟而永固。
（西安昭陵博物馆藏石，录自《昭陵碑石》）
№永徽００９
【盖】
失。
【志文】
（上泐）贾府君墓志铭公讳贞，字□□，□□真定人也。昔有虞革命，□□□□□□本；殷周□连，□懋德而秕圣，趾大□以□□。出□□□司□以咸□□□□□发声与七宿司马□□□□□俱□□□□原□□州司户参军事，曳履华庭，拖裾公府。□素□苏□纸如飞。父□，隋□州釜阳县令。止奸澄静，息□鼓於□□；□思和仁，上闻异而驯雉。可谓□□当时，何藉誉於今古，□禀质精灵，贞惠聪敏，仕怀倜傥，卓荦□□，礼出家风，义从□起，孝敬尽心，俱爱竭力，住□丧亲，毁几灭性。乡党称誉，徽□日□，义宁舜华，授建节尉，贞观五年，以孝廉举房州参军事。同费之始官，方董允之新任。摄曹分局，总贯六司，发语□当具情，出言足以定狱。
欢阳乌之屡没，斑{髟兵}日新；□阴菟之数□，容颜改旧。挂冠归第，放情池圃。
贞观廿三年十二月三日，春秋六十有六，卒於奉第。惟若□规山岳，耸高峦而弥重；质□冰镜，湛莹渌而□□。向使□木可扶，贤哲去斯远矣。夫人太原王氏，晋司徒□之十世孙也。曜质婉容，禀粢和之气；同□齿於未龄，合□龙於旧浦。
永徽二年闰九月辛酉朔十四日葬於河南县平□乡北芒之山。兰□销馨，筵珍□祚，笳随□而响咽，□遂□而咏露。寒云拥而苍山昏，惊风急而惠帏□。刊昆□□□户，列松槟为垅树。词曰：
赫奕祖考，奕叶傅芳，大□□傅，司空栋梁。明晖素日，惠晓木光。其二。
岁□□□，（下泐）泉路（下泐）
（录自（隋唐五代墓志汇编）洛阳卷第三册）
№永徽０１０
【盖】
无。
【志文】
光天寺故大比丘尼大智禅师灰身塔大唐永徽二年十月八日弟子妙因及眷属等造。
（录自《宝山灵泉寺》）
№永徽０１１
【盖】
无。
【志文】
宋都尉墓志君讳举，字思进，太原西河人也。出自帝喾，殷王之苗裔。若夫周封微子，锡九命以分都；汉拜宋宏，列三公以赞国。沿兹以降，轩盖相承，腾茂飞英，不得同日而言矣。祖秀，齐镇远将军；父悦，隋擢为本郡中正。君维岳降生，含章闻起。正心孤耸，凌百丈之松；逸足迥驰，超千里之骥。博风迅上，劲羽薄於穹天；凌波远溯，巨鳞横於大壑。大唐运兴，更造二仪，清氛於区寰，扫群凶於九域。君搴旗斩将，名震霸功；灭敌摧城，动参王业。特授仪同三司，非其志也。
君归依上道，充念朦固，凝心寤灭之场，托想无为之境。不谓梦奠两楹，沈疴二竖，飞龟之散，勿验於留魂；画龙之符，无论於救疾。大唐永徽二年六月十四日卒於私第，春秋七十有一。士友骏奔，亲朋擗踊，启手敌足，乍陨乍生。嗟天地之无心，恨灵只之爽德。辅仁与善，谅曰徒言；积庆延龄，竟成空说。君履道贞纯，怀铅握素，仁义播其徽猷，孝弟扬其茂实。虽潜晖山水，声闻九泽；晦彩林泉，誉流三辅。呜呼！名存身没，实追悼於当今；物在人亡，更悲凉於古昔。夫人裴氏、锺氏，冠盖良家，公侯甲族，年龄不竟，风露先。窀穸之所既宏，窆棺之礼从吉，即以其年十一月十三日合葬於州城西二里。南望羊头，云蒸触石；西通漳浦，水气沈潜。东临百雉之城，北枕三垂之岭。山形起伏，还符白鹤之祥；地势风云，更合青乌之候。呜呼！乃为微子归周，九命封植，宋宏佐汉。三公建职。作帝盐梅，为君羽翼，奕叶英贤，蝉联盛德。其一。惟祖惟考，乃文乃武，蹇谔匡君，忠贞翼主。功被山河，德资茅土，价重十城，名高九府。其二。君之嗣也，克复前纵，仪刑模楷，词令温恭。搴旗斩将，名立功成，惟求上道，寂灭为宗。其三。五福无徵，两楹作梦，龟散徒闻，龙符无用。士友骏奔，亲朋悲恸，昊天不吊，奄焉长送。其四。裴氏锺氏，兰雕桂折，玉色消沈，金声永绝。织女还星，嫦娥归月，回帐泉门，光辉此灭。其五。寒郊寂寞，川空鸟思，陇闻云昏，松吟风驰。望道增爱，看碑落泪，一朝今古，千秋铭志。灵识何从？新封此地。
（周绍良藏拓本）
№永徽０１２
【盖】
郭府君墓志铭
【志文】
君讳长生，字遐龄，并州太原人也，轩辕氏之苗裔。昔通儒之风高珍席，握礼施文；太守之声誉晋阳，依仁处信。岂直感黄金而称巨孝，对明诏而逸宏才。
代有威灵，英贤间矣。君即河东郡承＊之孙，郡博士达之子。怀贞抱义，幼树嘉名，负雪含霜，夙彰令范。起家授宣惠尉，俄迁武安府队正。七擒之策，思若泉流；三略之谋，智同海逸。岂期奠楹在梦，奄从风烛。时年卅有四。夫人许氏，颍川人也。即姑臧承慎之第二女。葳蕤令淑，容与娴华，立德立功，唯贞唯洁。
粤以永徽二年七月九日终於私寝。春秋五十有八。以三年正月十五日合窆州西显美乡礼也。呜呼哀哉！乃为铭曰：
洪源浩汗，湍流皎洁，山川降灵，诞兹英哲。琴瑟亮谐，松萝盛烈，淑问荣辉，清风讵灭。寒野萧条，荒郊＊＊，雾ウ云昏，风惊飚疾。幽隧双沉，玄扃奄质，恻怆佳城，呜呼永毕。
（录自《文物》一九九三年第十期）　
№永徽０１３
【盖】
失。
【志文】
唐故郭氏张夫人墓志并序夫人姓张氏，南阳白水人也。其先出自轩辕罗□後也。祖晋惠帝时为司空。
修名立行，声播漳滨；制锦宣风，才彰河朔。簪缨冠盖，积代晖华，素服蝉联，千龄莫殄。明齐七耀，等松竹而孤超；郁郁盛哉，类河边之胶日。刊奇功於万纪，勒雅颂於古今。统御人伦，饰声教於千帝。忽离晋国，万姓倾崩，若丧考妣之深，甚於刺骨之痛。此其胤也。夫人禀御流裔，质性研精，芳若芝兰，英姿洞浪，神情远备，类褒姒之风，窈窕美闻，同盛华之方茂。此即令问令誉者也。继骊姬於晋国，献公睹而迷神；踵阴后於汉朝，萧王窥而属想。何期竹柏，顿属秋霜。不谓天道无徵，遂招构疾。粤以永徽三年二月廿日殒於私第，春秋七十有八。即以其年岁次壬子三月戊午朔四日辛酉葬於邙山之原，礼也。曩日曾为镜女，今忽翻作古人。新妆定是无期，拂镜恂然无日。死而异隔，风月才分。敬镌此铭，用彰不朽。呜呼哀哉！乃为铭佳姬淑媛，丽质温恭，荣侔秋菊，华耀春松。氵池照彩，藻镜容，穹仓不吊，夙降余凶。追思令问，涕殒无从，清松素柳，夕月翔风，毕号靡逮，勒志泉宫。
（录自《隋唐五代墓志汇编》洛阳卷第三册）
№永徽０１４
【盖】
失。
【志文】
大唐故陈君夫人杨氏墓志铭夫人姓杨氏，弘农华阴人也。源流遐广，积巨浪以□天；华宗浚极，耸枝条而拂日。太尉表邦桢之讼，尚书□落纸之功。映后光前，{替}缨代袭，详诸简牍，可略言焉。祖辨，齐兖州刺史。清忠迈於李，莅政光於叔度，爱逾夏门，威若秋霜。父威，幽州安次县丞。恢弘至道，仰之弥高；茂实英声，辉映朝府。
夫人夙恭四德，素禀幽闲，望月方蛾，看星比婺。爰以初笄，适於陈氏。苹藻取则，织俱功，擅以母仪，独勤箕帚。而朝光易掩，夜□俄飘，霜结桂林，花枝顿折。以永徽三年三月四日□疾终於私第，春秋七十有三。即以其月十六日瘗於洛阳县清风乡邙山之阳。呜呼！佳城既谢，永夜长归，虽天道之自然，何生年之迅速？孝子伏念，悲温清而永阙，痛倚庐之有亏，恐舟壑向潜移，虑徽猷之靡托。
故镌兹翠石，用固芳麈。其词曰：
攸哉盛系，浚矣高原，洪波壮浪，枝条拂云。堂堂县宰，峨峨史君，赫奕祖考，誉美兰荪。郁兹茂序，唯其夫人，闲华四德，逍遥典坟。贞淑殊妙，绝世芳芬，彼苍不ê，碎此奇珍。奄辞朝镜，言归夜泉，麈封绮帐，草肃荒田。风悲墓柏，月惨松烟，金颜□烁，□德长闻。
（录自《洛阳出土历代墓志辑绳》）
№永徽０１５
【盖】
无。
【志文】
砖。朱书。
惟永徽三年岁次壬子九月乙卯朔十六日庚午，新除侍郎转殿中将军。属大唐启运，泽被西州，授骁骑尉。春秋七十四。王欢悦墓表。
（新疆考古所藏志，录自侯灿《解放後新出土吐鲁番墓志录》）
№永徽０１６
【盖】
失。
【志文】
雍州万年县大明府校尉刘氏妻之墓志铭夫人姓郝氏，太原人也。荣基茂绪，创开业於宗周，芳胤支流，遂绍归於皇晋，彼诸缃史，固於□焉。往以要垒多虞，武周枭镜，肃将诛讨，兰史俱焚，灭召入宫，寻蒙授擢。然以七仪既备，四德斯圆，荣曜六宫，位参两省，凡用内奏，必预经纶，固得佐圣匡时，赞移朝列，加以积善余庆，奉信怀真，控引朋从，导达福。去贞观廿三年蒙简出宾，乃归於刘氏，且偕老百龄，惟情所幸，□敦季月，在物咸歆，然则阅水遽侵，藏山冥改，终期怛化，吉矣难指。以永徽三年七月十五日终於永昌坊之本宅。即以九月次旬殡於东郊之长乐原。呜呼哀哉！原隰腾沸。盖闻田海贸迁，劫石□尽。恐佳城或掩，蒿里时芜，有访无追，敢为铭憬彼荣族，蔚兴唐晋，於丧游魂，勃崇殡，纶言斯结，弘方式徇，大道无私，实期明俊，归承刘氏，炎汉嘉苗，翼善将林，性与仁昭，如何不淑，小补无追，敢陈玄石，芳流罔。
（西安碑林藏石）
№永徽０１７
【盖】
大唐故处士董君志铭
【志文】
大唐故处士董君墓志铭并序君讳僧利，雍州长安人也。灵源浚远，崇基迥秀，庆祉攸锺，英贤间出。是以狐膺良史，标直笔之词舒擅通儒，为袖然之首。自兹已降，轩冕联华，焕图象而腾晖；蔼缣缃而流馥。祖建，父英，并机鉴玄澈，寓量淹深，弘敬爱於闺门，敷仁惠於乡曲。君禀中和之气，承素绪之余，幼挺璋，长勤丹＊。事亲尽礼，嗣曾闵之清规；友交存信，侔范张之疑狎。故得道光雅俗，誉表人伦，掩前修之模楷，作後昆之领袖。加以性鄙嚣烦，志欣简寂。朱轮翠盖，未留瞩於平生；菊浦兰亭，乍忘归於历览。州郡间君高行，累遣徵辞，以疾固辞，竟不应召。每叹曰：庙食封公，诚难觖望；闲居养素，自得全生。亦读尚子平传，遂令宦情顿息。
於是晦迹人间，藏名物外。庭开三迳，均蒋诩之沉沦；门垂五柳，协陶潜之高致。
优哉游哉，以兹永日。所冀天德惟厚，锡年之效无愆；而神鉴遽违，敞足之言奄及。以隋大业四年六月三日终於休祥之第。春秋五十有三。妻王氏，太原盛族，诞姿婉顺，履操幽闲，四教聿修，六行昭备。自移天作俪，琴瑟之韵克谐；睽老昼悲，松筠之节无爽。抚育孤藐，周旋礼义。既符断织之风，实蹈凛＊门之迹。
女宪攸属，母仪斯仰。方欢眉寿，忽怆沉晖。以永徽三年九月八日卒。春秋八十有五。即以其年十月一日合葬於龙首原，礼也。嗣子长兴等早倾乾荫，想趋庭而雨泣；晚诀慈颜，怀倚闾而轸恸。恐暑来寒谢，谷变陵移，白楸一朽，玄庐莫识。
纪休烈於泉扃，庶传芳於无极。铭曰：
佩弦茂绪，下帷遥胄。余庆远滋，居然挺秀。依仁成德，蹈礼为基。愠容靡见，暗室宁欺。处讠宣逾寂，在涅未缁。放旷丘园，留连坟素。名利俱绝，簪缨岂慕。方固夜舟，俄曦朝露。猗欤令淑，载切孀情。镜鸾独照，匣剑孤鸣。始嗟分影，还遵共茔。杳杳穷泉，悠悠永穸。日昏陇雾，霜凝隧柏。夭身世於浮生，寄徽猷於沉石。
（录自《考古与文物》一九九一年第四期）
№永徽０１８
【盖】
失。
【志文】
文字似经删节。
君姓赵氏，名宠，字廷贵，平昌人。平原君胜之裔也。祖恢，齐重乎县令；父遵，周安陵县尉。君秉灵秀出，神机早悟，检迹筋躬，非礼勿居。迨隋运告终，君操履坚贞，穷斯不滥，未尝足蹈伪庭，卒乃择君而仕。仕唐至恒、济二州刺史。
永徽三年，年百有六岁而卒。葬平昌西原。铭曰：
遐哉茂绪，帝轩之允，开国维周，承家肇晋。珠岸圆流，璇源方折，盛德必祀，代有名哲。昂昂夫子，澄神毓德，行舍其华，言归其默。促晷何短？厚夜何长？佳城虽掩，徽烈弥彰。
（录自《济南金石志》卷四）
№永徽０１９
【盖】
失。
【志文】
唐永徽四年故孔君墓志公讳弘，字承信，平原厌次人也。孔太傅之苗裔，莫不人物显贵，详诸历史。
或济俗康时，功齐□蔡；或肓德盛名，地参王佐；或文宗令望，独步一时。规范忠贞，见遵往代。公少而诚节，恒怀勇士之心；弱冠之年，每有松筠之操。开皇之岁，蒙授车骑将军。武德年间，又得轻车都尉。公之衣缨，亲连缔戚，莫不纡青挹紫，振缨鸣玉，冠盖逶迤，车马赫奕。何知风烛难停，隙驹不住，遂萦□疾，卒於私第，春秋六十有五。夫人郝氏，渤海人也。祖宗秀烈，冠冕殿庭；族类妍华，姻媾品物。夫人志闲四德，善有妇功之容；绩组纟川，无傅母之训。岂谓风树不停，俱辞尘俗，还以其五月四日，同窆於邙山之阳，礼也。恐陵谷迁移，陇坟芜□，勒斯玄石，庶将不朽。呜呼哀哉！乃为铭曰：冠盖赫奕，车马纵横，一辞人俗，永弃佳城。陇树空响，跃马无声，於兹一列，空有余名。
永徽四年岁次癸丑五月辛亥月四日□。
（录自《隋唐五代墓志汇编》洛阳卷第三册）
№永徽０２０
【盖】
失。
【志文】
大唐韩君墓志铭并序君讳素，字义贞，河南洛阳人也。本枝葱，标令誉於汉朝；奕叶扶疏，焕英名於晋室。详诸史册，可略言焉。祖节，齐任武候中郎，后迁扬州刺史；父仁，隋任荆州司马；四方师范，万国具瞻，南阳之化早彰，单父之谣先著。含风之秀气，蕴川渎之英灵，追贾邵以齐驱，轶卓鲁而长骛。君少而明敏，早得家风，志笃松筠，操芬兰桂，优柔百行，远近仰其楷模；恬淡神仪，人伦挹其问望。大隋辟君为并州都督府功曹，雅俗攸归，风仪倜傥，弘教义以训下；笃贞信以全交。
言厉色温，志谦名劭，翱翔石苑，容与潘池，游艺依仁，践言修行。每至春园散锦，恒历揽於琴书；秋月登辉，时留连於旨酒。与物无竞，萧然不群，闾藉其清规，州里重其廉让。岂期辅仁茫昧，与善希夷，以永徽四年八月十九日卒於私第，春秋六十有七。即以其年九月庚戌朔二十一日庚申，窆於邙山之阳。恐水变青山，田移碧海，勒兹玄石，庶傅不朽。呜乎哀哉！其词曰：
华宗赫赫，庆绪绵绵，乃祖乃父，轩冕蝉联。贞渝玉润，操履冰鲜，容仪永谢，余烈空传。其一。善从子产，弦绝锺期，□尘歇灭，狂徒依微。悲风切切，苦雾霏霏，长辞白日，永□□。
（录自《洛阳出土历代墓志辑绳》）
№永徽０２１
【盖】
无。
【志文】
砖。朱书墨地。
惟永徽四年岁次癸丑十一月己酉朔十五日辛酉，新除都官主簿赵松柏，行都官参军事。属大唐启运，泽讠皮西州，蒙授武骑尉。方将竭诚奉国，荫盖家门。
何图一旦，奄然殡逝。遂使亲族悲号，乡闾数泣，春秋五十九。（下泐）呜呼哀哉！（新疆博物馆藏志，录自侯灿《解放後新出土吐鲁番墓志录》）
№永徽０２２
【盖】
无。
【志文】
砖。朱书墨地。
惟永徽四年十二月六日葬交河县尉张团儿铭君姓张，字团儿，高昌人也。皆洪源於上古，挺玉质於今辰。□胤{艹扶}蔬，流芳万代。君以星辰下降，更粟精灵；山岳上，便成秀气。前授东宫府门子弟将。属大唐□□，抽擢良能，授洛州怀音府队正。役征辽□，□骁骑尉。天降慈恩，放还乡□，仍授徵事郎、西州交河县尉。方将竭诚□节，上报国恩。天不遗，淹然陨逝。遂使上下叹惜，同位嗟伤。春秋五十□□，殡葬斯墓。呜呼哀哉！（新疆考古所藏志，录自侯灿《解放後新出土吐鲁番墓志录》）
№永徽０２３
【盖】
无。
【志文】
砖。　朱书墨地。
维大唐永徽四年岁次癸丑十二月七日，讳光峻，姓张氏，高昌人。公启洪源於上古，榷妙质於今辰，嘉胤扶疏，流名振於万代。但以旧邦受职，任伪教郎将军。蒙运载入圣朝，摄蒙□州白石府校尉。□即弘之白职，勿尔翔生，以春秋四十四，葬於□首。亲罪悲裂，子息号泣，闾里酸吟。呜呼哀哉！殡葬故造斯墓。
（新疆考古所藏志，录自侯灿《解放後新出土吐鲁番墓志录》）
№永徽０２４
【盖】
大唐故张府君墓志铭
【志文】
（上泐）尉张君墓志（上泐）守道，南阳人也。称奇汉室（下泐）启滔□汉水，□足测其□兰郁郁（下泐）同三司□城郡太守。父贵，隋岐□郡（下泐）世胄滋华，轮盖不绝。
惟（下泐）後，风神秀朗，器宇深沉，世所（下泐）博综多端，该诸曩籍，□行闻於（下泐）□张禹绍子将之识，□继鲍叔之智（下泐）荷戟宠辱所不及，利害所不加。□之（下泐）忠勇冠三军，英超□郡遂授□义□尉（下泐）黼黻□□心性好寂寥□□於（下泐）难驻秋□竹摧冬雪，以永徽四年十二月廿八日卒於德（下泐）夫人赵氏，南阳人也。早标令誉，（下泐）贞履□岂独王霸之妻。守（下泐）时非礼不居，非仁不履，（下泐）怠於藻苹和顺□有谐於（下泐）首玄局，以五年正月廿五日（下泐）北池背德□面皇洲，东瞰芝□，西临梓泽。（下泐）类□氏回肠，叹风树之不停，追昊天之罔极。（下泐）以志泉□，□傅不朽。
呜呼哀哉！乃为铭曰：
（下泐）乃父冠□蝉联，南阳□旋，汉□英□文（下泐）其一。风云合志，吟啸怡情，明逾水镜，□协松贞。□慈斯在，□□□生，□遗三径，□□千龄。
其二。居□□□，□□怀仁，（下泐）辞春。兰庭绝迹，罗帐□神，倏掩长夜，遗芳後尘。其三。始□绝□，（下泐）□□□需启路，哀挽□□□悲风急，□□云深，水□□□，□□□□。
（录自《隋唐五代墓志汇编》洛阳卷第三册）
№永徽０２５
【盖】
失。
【志文】
大唐故陈州明水府鹰扬郎将通议大夫王君墓志并序君讳恭，并州太原人也。崇基峻趾，簪组蝉联。绵迹遥源，貂奕叶，可谓令誉令望，传乎不朽者矣！父那仁，周任使持节右武卫大将军、梁雍二州刺史，六条既布，五教斯陈，合浦还珠，虎违方域。君释褐隋任陈州明水府鹰扬郎将、通议大夫。以公内弘韫略，外振威棱，或投盖蒙辂，或横戈跃马，志性高亮，卓尔不群。器比璋，材连杞梓。爰自弱冠，经史该通。事亲以孝闻，与友交而信。
岂谓辅仁无验，积善从闻。乃寝疾弥留，奄从长夜。以大业十三年卒於私第。春秋八十有二。刺史夫人刘氏，郎将夫人陈氏，并质生贞洁，体貌温恭。四德不亏，六行无失。而年甫初笄，爰归王氏。道穆帷房，德谐琴瑟。捧中则，举动合仪。
妇礼具闲，母仪兼悉。是知电光讵几，石火难留。夫人等终於私第。粤以永徽五年岁次甲寅二月丁丑朔廿六日壬寅合葬於雍州咸阳县杜尤乡，礼也。息武保，恐徽猷永谢，功业无闻，故勒斯铭，用传不朽。呜呼哀哉！乃为铭曰：
赫奕重晖，蝉联叠映，既忠且贞，似冰如镜。卓荦不群，优游得性，万里称尊，百城流咏。六行有则，四德可方，恭上闺阃，穆下帷房。洁同周后，廉企齐姜，女容斯美，妇节兹芳。电光不驻，石火难留，一乖人里，永殡泉丘。新坟列松，故垄行楸，勒铭幽壤，用纪芳猷。
（录自《隋唐五代墓志汇编》陕西卷第三册）
№永徽０２６
【盖】
无。
【志文】
光天寺乞食众故大比丘尼海德禅师灰身塔大唐永徽五年五月八日弟子徒众及眷属等敬造。
（录自《宝山灵泉寺》）
№永徽０２７
【盖】
无。
【志文】
圣道寺故大比丘尼明行法师灰身塔大唐永徽五年七月八日弟子等敬造（录自《宝山灵泉寺》）　
№永徽０２８
【盖】
失。
【志文】
大唐永徽五年十月廿九日董□隆母令狐年八十有余，安西都护府天山县南平乡，右授魏州顿丘县达安乡君，牒奉诏版，授官如右。右牒。贞观廿三年九月七日。典王仵牒。朝散郎行户曹参军判使事姬孝敏。敕使使持节西伊庭三州诸军事、兼安都护、西州刺史、上柱国谯国公柴哲威。
（录自《隋唐五代墓志汇编》北京卷第一册）
№永徽０２９
【盖】
失
【志文】
大唐高士明君妻故王氏墓志铭并序夫人讳净，字金素，并州太原人也。其先汉相陵之後。既而源流皎洁，譬清洛以逶迤；基此崇高，□嵩华而共峻。英声驰乎史牒，茂实表乎人伦。故得奕叶簪缨，蝉联组。祖谅，少禀异灵，倜傥殊俗，每叹州□之职，身是徒劳，遂匿迹丘园，不求闻达。但以有□无隐，□为时须。历位隋朝，授汝州司马。父通，抱质怀文，蕴珍待价，弹冠人仕，遂宰砀山。惠化□於百城，威风迈於千祀。夫人幼挺生知，特标雅度，瑶姿外朗，淑质内驻，厥顺居贞，用仇君子，三从显美，四德攸彰，伫范闺庭，轨仪亲族。积善余庆，故可永年；朝露□，淹从风烛。
春秋年六十一，构疾终於私第，以永徽六年岁次乙卯正月壬申朔五日景子，瘗於邙山之阳。呜呼哀哉！但恐海变成田，陵谷迁徙，用镌金石，永记徽猷。其词曰：
姿神外朗，惠质内成，任范闺门，履顺居贞。三从显美，四德流名，令问克彰，永□英声。其一。炎精□朗，逝水东流，芳音永固，玉质先秋。一朝风烛，万古山丘，勒铭石室，用表徽猷。其二。
（录自《隋唐五代墓志汇编》洛阳卷第三册）
№永徽０３０
【盖】
大唐故马府君墓志铭
【志文】
大唐故郓州须昌县主簿马君墓志君讳敏，字才子，其先京兆扶风人。远□□仕河南，今属河南人也。爰有垂纱讲道，延学海而□□，□不图□，□天池而标极。莫京之□，列於绵史，茂□之美，可节言□。曾祖敖，魏冯翊郡主簿；祖荣，隋右骠骑将军。□局□□华，风概清懔，清机秘略，时彦攸遵。父信，□□□□□□寻而擢秀，峻万丈而孤立，职惟元士，抑非其业。□挺以□□，幼而岐嶷，雅轻白猿之术，不求学於一人。
正□羽之文，罕萦心於石□，义宁元年，起家除郓州须昌县主簿；非其所好。
请解印□，接季伦之□园；时开赏□，□安仁之故宅。即事闲居泉石，纵情烟霞，荡志叶□，土□高趣，忘汉阴之机，□□期。□□逝川，遽潜波於□壑；□□隙驷，忽迁景於奔曦。粤以永徽五年十二月廿四日卒於私第，春秋五十有七。夫人渤海高氏，丽质幽□，□□□素，琴瑟早洽，□藻克□，□□六珈之叹，先结九□之恨。以永徽六年正月十□日，合葬於邙山之阳，礼也。□□□□□□□□□□心飙风□断□恐千年白日，陵谷贸迁，纪石□□，式彰不朽。其词曰：
□舆服马，□允□□，□□源□流余□□（下泐）
（录自《隋唐五代墓志汇编》洛阳卷第三册）
№永徽０３１
【盖】
无。
【志文】
故清信佛子玉，永徽二年七月终，至六年正月廿六日，□此名山。男女等□□为母造灰身塔，刊石□记。
（录自《宝山灵泉寺》）
№永徽０３２
【盖】
无。
【志文】
圣道寺故大比丘尼大信法师灰身塔。
大唐永徽六年二月八日弟子等敬造。
（录自《宝山灵泉寺》）
№永徽０３３
【盖】
　盖面无文。
【志文】
唐故赠左卫大将军幽州都督上柱国邢国公王君愕妻义丰县夫人张氏墓志铭夫人讳廉穆，字高行，南阳人也。自五世相韩，焕芳徽於鸟册；七叶匡汉，开茂族於麟图。神鹊呈样，归之以石卯；灵鸠叶瑞，荐之以金钩。践棘路以飞华，坐槐庭而扬馥。详诸缃简，可略言焉。祖和，齐镇军将军、太中大夫；父珍，隋定州北平县令。并宇量曾深，风神秀朗。御德车而藻俗，藉仁簟以栖闲。或任总六戎，兵机是切；或位居百里，亨鲜攸寄。夫人星津韫庆，月浦流姿。毓懿清闺，凝华宇。贞容婉顺，茂范闲和。蕙问川流，兰仪玉润。既而六行斯备，百两言归。
年甫廿一，适于王氏。纟丽笄奉盥，尽庄敬之情；荐苹澄醴，展公宫之馈。组纟川之能无替，琴瑟之道克谐。我君志业优闲，勋庸允畅，功宣武帐，绩著文＊。
齐体之荣，宠章爰洎，授义丰县夫人，从夫秩也。实望福寿靡愆，辅仁斯验。庶保期颐之乐，方同偕老之欢。孰谓与善无徵，奄先同穴。荣华始茂，遽丧良人。
览中箧以增悲，抚遗孤而永恸，恭姜之贞节，咏柏舟而誓心。於是蹈礼饰躬，践言庄性，敷母仪於大顺，义叶三从；贻媛范於中规，勤宣四德。断织昭信，既流美於雕图；沉示奇，亦腾芳於绣牒。求之前古，我则兼之。有子兼尚乘奉御及善，夙闻诗礼，早涉清阶，行不矫时，言必以信，虽积庆之德，克嗣箕裘；而渐训之功，良资圣善。岂意奔曦电逝，俄沉西谷之晖；浮箭风驰，遽阅东川之水。
春秋五十三，以永徽五年三月十五日遘疾，卒於京安众里隆政第，以六年岁次乙卯二月辛丑朔九日己酉合葬於雍州醴泉县神迹乡常丰里昭陵之旧茔，礼也。缟驷扬镳，望佳城而步；画车齐轸，出广陌以迟徊。平郊黯而松庭暮，寒野净而霜风哀。长子及善、次子及福等，并至孝因心，充穷永慕，思负米而流恸，想衔索以崩心。敬撰遗芳，纪之幽壤。其铭曰：
系轩分构，宅绛疏源，猗欤景族，赫矣高门。诞兹贞懿，比质兰荪，瑶阃资德，金闺秘言。其一。亦既有行，作嫔华族，结申戒，陈箴自勖。积善徒欺，神清易促，倏悲人事，空余轨躅。其二。爰敷母则，载缉贞规，昭昭媛范，穆穆清仪。情无忒，居忠不移，断机标训，贸称奇。其三。牖驷俄惊，驰晖奄逝，长沦厚穸，永辞昭世。霜净坟孤，松深风厉，唯余令迹，传芳来裔。其四。
（西安昭陵博物馆藏石，录自《昭陵碑石》）
№永徽０３４
【盖】
失。
【志文】
唐故海州司仓高君墓志铭公讳ぁ，字孝明，渤海筱人也。若夫疏爵分畴，营丘表兴王之德；因字命氏，天齐著上相之功。垂裕无疆，通贤接武，余庆不已，人英代及。派流师以皇极，鸿澜盛於乐推。固以凝绩图，腾芳缃史。曾祖归义，家承阀阅，禀气英灵，允武允文，多材多艺，魏龙骧将军、中散大夫、西征大都督、河州诸军事、河州刺史；分麾阃外，褰帷方牧，韬戈导德，委质策功，赠使持节、侍中、骠骑大将军、雍州诸军事、雍州刺史、司徒公，谥曰孝贞，礼也。祖普，利见大人，连枝霄极，栋干雄杰，沉机清晤。齐给事、侍中、武卫大将军、河阳道行台尚书、豫州刺史、左仆射、特进、尚书令、司空公、司徒公、武兴郡王；运属泰终，时逢革命，不从夏癸，遂祖商箕，去齐北辞，入周西仕，降授上开府仪同大将军、赠永郢豫三州刺史。父瑗，地居杞宋，器洽璋，早附翼鳞，夙腰青紫。隋左亲侍、渭州鄣县令、木工监、朝请大夫、涪陵郡通守；每於抚莅，必协所宜，妙体随时，达於从政。公门唯将相，器谐文武，安排乐道，造次必仁，高尚福谦，遂安卑位。自皇朝初，武德五年已来，历任东楚州之山阳，西楚州之盱眙，邓州之新城，□州之宜禄，黄州之麻城等五县丞，又除云骑、飞骑二尉。永徽三年，转任海州司仓。
公风素俭约，至性恩慈，在疚之年，过毁沉痼；摄官之日，好拯殷忧。春秋六十有一，以永徽四年岁次癸丑五月辛亥朔十日庚申，卒於海州之公第。权殡於海州朐山里。息同轸、仁表等，攀号罔极，泣血涟ㄝ，用启横涂，言旋洛邑。永徽六年岁次乙卯二月辛丑朔廿日庚申，葬於北芒原度郭村南三里，与兄同域，龟筮协□，相兆袭吉，恐藏舟非固，煞简易销，不议滕公之坟，莫知樗里之□。乃为铭曰：
イイ长澜，岩岩峻，人物所起，邦族之作。本枝郁映，光华□洛，属运在田，逢时或跃。笃生中散，载诞武兴，翼□之大，攀齐□□。继体朝请，剖竹涪陵，琳琅迭袭，朱紫相仍。矫矫君子，其仪不忒，安命乐天，依仁怀德。图南未既，中霄坠翼，隙驹已往，逝川不息。□凉蒿里，莽苍佳城，龙需薤露，哀咽涕零。坟余宿草，□□□□□□恐见日丽无识，勒幽础以存名。
（录自《隋唐五代墓志汇编》洛阳卷第三册）
№永徽０３５
【盖】
　龙君墓志
【志文】
君讳润，字恒伽，并州晋阳人也。白银发地，□窟□蠡龙之山，祖先感其谲诡，表灵异而称族，＊空鼻始，爰自少昊之君，实录采奇，继以西楚之将。及汉元帝，显姓名於史游，马援之称伯高，慕其为人，敬之重之；晋中兴书特记隐士子伟，以高迈绝伦，并异代英贤，郁郁如松、硌硌如玉者也。曾祖康基，高齐青莱二州刺史；疆场邻比，风化如一。祖盆生，元魏冀州刺史；得绥抚之望，朝廷嘉美，进号仪同。父求真，周光有天下，举先岩穴，就拜仪同三司。君属隋德道消，嘉遁贞利，资业温厚，用免驱驰。唐基缔构，草昧区夏，义旗西指，首授朝散大夫，又署萨宵府畏史。贞观廿年，春秋廖廓，已八十有余，驾幸晋阳，亲问耆老，诏板授辽州刺史。於时须鬓皓白，若园绮之重生；服饰朱紫，似齐人之独出。盛修第宇，□亻希南阳樊重之家；子孙就养，仿像西晋安仁之孝。妍歌妙舞之乐，常在闻见之中；肥Ο甘毳之馔，不离左右之侧。颜色怡怡，尝无疾苦，百年上寿，匠欲及之，有始必终，夫复何患。永徽四年九月十日，薨於安仁坊之第，春秋九十有三。潜灵殡室，待吉邀时，永徽六年二月廿日附身附椁，必诚必信，送终礼备，与夫人何氏合葬於并城北廿里井谷村东义井村北，刊石志事，置诸泉户。词曰：
粤志幽隧，龙氏之坟，生居富寿，殁处丰殷。用物精多，固有灵魂，万事斯毕，天道宁论！（录自《隋唐五代墓志汇编》山西卷第一册）
№永徽０３６
【盖】
失。
【志文】
□□□处士索君墓志□讳仁，字孝德，河南洛阳人□。胄吐灵源，□□□而□客，基苞秀，将太空而齐高。族望门阀，□诸缃简。祖明，齐光禄大夫，价重三槐，声九棘，□□□□山野，弘心仁智。惟君天璜不雕，高松□□，□暑不能改其操，丰约无以动其情。凝素□□，□通玄路，高夙胜气，萧然自远，不谓岁月□□，□露不居，禀疾弥留，奄从物化。以永徽六年二月廿一日，卒于私第。春秋七十有四。即以其年三月十四葬於洛阳城北四里平洛乡□□□□石，永记清徽，乃为铭曰：
□□□川，迢迢少室。唯君挺秀，仰之同质。绝想□□，留情道术。行仁不浅，结交惟密。何其哲□，□□斯疾，丰城□剑，高舂洛日。垄雾苍茫，□夙丛□。芳猷独远，遨情斯毕。
（录自《隋唐五代墓志汇编》洛阳卷第三册）
№永徽０３７
【盖】
无。
【志文】
圣道寺故大比丘尼大善法师灰身塔大唐永徽六年五月八日弟子等敬造。
（录自《宝山灵泉寺》）
№永徽０３８
【盖】
大唐故索处士墓志铭
【志文】
大唐故索处士墓志铭君讳谦，字文纲，敦煌人也。自玉筐呈瑞，金钩表祥。播宅海之灵源，诏配天之盛业。大夫司众闲之序，御史职台衡之务。被诸缃册，可略言焉。祖超，道德之干，人伦之羽仪。怀瑾握瑜，含章蕴耀。父韩，隋掌设府车骑将军。折冲秦日，威汉青，勇冠三军，声飞六事。君乃传芬兰畹，资芳桂林。交交焉，若旭日之开云雾；森森焉，似寒松之拔灌木。以为道在则尊，顾台槐而俯视；德成者上，越才艺而先鸣。契动息於荣枯，齐出处於朝野。事苻大隐，其惟至人。遂乃出入五陵，优游三辅。富埒陶白，资巨程罗。乍开通德之门，交接简通之彦。时置候宾之驿，家富秦赵之声。虽卓郑之雄华，朱甯之汲弘，此之数子，其何足云。重以梯山航诲之卖，昆峰丽水之珍，莫不警达因心，顾盼增重。
天朝＊玉，嗤少和之未工；诣阙献珠，鄙握之重价。封越天旨，屡动宸衷。频蒙宠锡，每縻荣赏。方期永锡难老，万寿无疆。岂谓积善无徵，辅仁徒语。楚老之悲俄集，大夜之恨斯臻。以永徽六年岁次乙卯六月己亥朔三日辛丑，春秋卅六，卒於隆政里。其年七月己巳朔五日癸酉窆於龙首之原。呜呼哀哉！陇路兮玄远，悲风起兮白日寒。垂芳裕於末叶，譬秋菊与兰。其铭曰：
白狼锡瑞，玄乙降祥，三人去受，九有来王。璁珩朱绂，态轼龙章，宅汉生金，迁荆育梓。怀珠韫玉，纽兰佩芷，奕叶重辉，世载其美。惟君嗣德，式挺英灵，蹈和率礼，履顺居贞，才包众艺，识洞幽明。寄迹显晦，游心出处，誉重三秦，声高六辅。爰动宸卷，光锡是与，倏悲杨冢，俄叹藤城。徒思百赎，空悲九京，勒兹沉础，终古飞英。
（录自《隋唐五代墓志汇编》陕西卷第三册）
№永徽０３９
【盖】
无。
【志文】
圣道寺故大比丘尼□□法师灰身塔大唐永徽六年七月八日弟子开性等敬造。
（录自《宝山灵泉寺》）
№永徽０４０
【盖】
失。
【志文】
□□□□，太原人也。宏基长裒，发周原之无无；鸿波远派，起秦野之滔滔。故休琏裁书，高子雍之宿德；伯喈倒屣，异仲宣之逸材。是以庆绪绵遐，门骈驷马；德昭＊邈，家噎万锺。祖迁，齐莱州刺史；父云，隋右武卫鹰扬、武威镇将；并气概丹霄，志逾翠阜，翼兰心於百亩，符桂质於九疑。君夷远风彰，昭华早著，不假白之训，周慎已隆；匪待朱弦之戒，温恭久备。加以情田独映，凝玉岫而标贞；心镜孤晖，烂珠浦而齐洁。遂德隆泉石，道胜丘樊，望玄门而解颐，想濑乡而太息者，志忘利禄尔。冀妙理可凭，心迹与法流俱映；爱河方济，舟壑将惠日光沈。以贞观十五年五月十八日终於景行坊积善里私第，春秋卅有五。
夫人杨氏，讳摩耶，故陪戎尉杨舍才之女也。素履贞顺，早符雅趣。望玄而洁志，清洌弥鲜；悬镜水而明心，澄晖愈密。自行高族，延誉日隆，齐眉逸於当年，如宾欣於久敬。及君之逝，抚养孤遗，断织有成，择邻光德。方乐长筵之庆，奄玉树之沈晖；将悦眉寿之欣，俄金风而灭影。以永徽六年五月十二日终於第。以其年十月十三日与君同葬於邙山之阳，礼也。嗣子僧护等恐浮天浴日之水，将龟山而竞高；偃日陵阳之山，与鳌波而成沼。敢追芳烈，勒此玄鉴，□寒暑有终，德音无昧。其词曰：
铄高族之玄胄，继有周之徽猷。惟夫君之美德，总信义於前修。俄双凫之影□，忽两剑而沈休。薤露凄兮凝冷，松风振兮□秋。
（周绍良藏拓本）
№永徽０４１
【盖】
失。
【志文】
唐故□□□法曹参军事皇甫府君墓志铭君讳松龄，安定人也。原其胄绪，焕乎方册，道风胜气，代有异人。□□杨□，存弃三分之说；□言履行，殁传一卷之书。历汉魏而克昌，经晋宋而逾□。
传称必祀，斯其效欤？曾祖钦，後魏冠军将军、岐州刺史；大父衍，周渤海郡丞；显考该，隋□□令；并器宇夷简，识量淹通，金玉相晖，芝兰溢目。君地圣发秀，风格所□端严；天纵挺生，机符以之朗澈，总百家於丹府，心镜共止水齐明；包七□於清襟，情田与秋曼竞爽。爰在弱植，誉重士林。属隋室分崩，皇唐革命，武德之始，天步犹艰。大使管公，仗节洛，以君荀令之子，引见公射，亦既来仪，分庭隆顾。时年十八，後进为荣，调补荣阳县丞，随班例也。匡邦赞务，为政不烦；禁止令行，简而其理。秩满，拜括州司户参军事。沉迷几案，未允西城之游；放浪林泉，将从□郭之逸。形骸劳我，深叹疲神。因归济源之别庐。其庐枕奇山河，殊为形胜。温蒲将潘＊以竞夏，潜□与郧草而争春。高馆迎风，引□由於三雅；薄帷鉴月，调渌绮於弦。延有道以赏心，齐无闷而乐事。萧然物表，十有余年。遂参集□巫州司法参军事。十反折狱，无取深文，方冀展采三台，杨八舍，而指新交□，云电淹留。始□过：二之年，奄同埋玉之恨。永徽四年二月十五日，终於怀州济源之故里。知与不知，莫不流涕。惟君笃名义，重交游，学乃人师，言成世范。六文垂露，银钩落以惊鸾；四始凌云，玉藻飞而□凤。未振鳞於大壑，遽顿辔於高衢。运促道长，有时无命。悲夫！粤以永徽六年岁次乙卯十月丁酉朔十三日己酉，迁窆於洛州洛阳县之北原，礼也。萧索烟云，参差城邑，水滔滔而不舍，节冉冉而警立。转素盖於遥原，扬清笳於广隰。黄垆已掩，白楸□戢。悲陇月之辰低，痛松风之夜急。□始宾友，中朝朋执，挂宝剑而无迫，纪绮□其何及！式铭□烈，永志幽涂。其词曰：
郁矣鸿胄，伟哉丕绪，汉吏不净，晋臣谁侣？价振吴越，道倾梁楚，积德累仁，重规叠矩。达人知止，遗荣若无，调丝枕石，疏节焚枯。檐飞鲍燕，庭落王凫，迹远朝市，心契江湖。隐鳞藏□，逍遥多暇，席挹孔樽，门游嵇驾。未□城郭，俄伤迁谢，白日易飘，黄金难借。生涯溘尽，神理何之？烟霏阳阁，□袭董□。□空雾卷，风起松悲，陵谷如□，清猷在兹。
（录自《隋唐五代墓志汇编》洛阳卷第三册）
№永徽０４２
【盖】
大唐故皇甫君墓志铭
【志文】
□唐故飞骑尉梓州通泉县主簿皇甫君墓志君讳滔，安定朝那人也。昔白鱼发祥，周卿锵金於棘路；赤伏流庆，汉辅鸣玉於□庭。洎□玄晏贞肥，道风孤映；度辽忠义，英规且存。自是冠盖森罗，山河带砺，求之典故，可得言焉。祖德，魏平远将军、安定新平陇东三郡太守，人司交戟腰剑，静□狠生，驾班轮□，惟致神马，经仁纬义，怀瑾握瑜，轶鸾以奋飞，超骥骈而长骛。父氵粲，黼莅道德，束修言行，光守高尚，养皓丘园，虽三顾孔明，十徵仲叔，畏牺忌蔡，□节不渝。齐文帝雅重贞淳，尤嘉业尚，以其不可进退，难以荣枯，就拜开府仪同三司，并赐千石。尚书之俸，恩溢郑弘；发廪之赐，荣浮袁焕。君机神朗晤，操履贞和，□□天资，孝敬冥至。九流七略，悬河不穷；金科玉条，明镜无滞。往属隋纲弛紊，君□□□消，英雄扌角逐，豺狼横噬，玉羊潜质，金鸡掩晖。有甚九州春秋，无异八王故□。君乃移十□数，高蹈风尘，戢翼韬光，全身远害。及宠飞在兆，蛇径云开，天地光□，河□清晏。
皇上属怀长楚，致想丘麻，举进善之旌，发贤良之诏。君抱瑚琏之藏器，应物色之虚求，擅彼四利，光兹三道。起□复州竟陵县尉。时太夫人日薄桑榆，事资定省，君劬劳温扇，朝夕饣善修，既以忠孝不俱，遂乃弃官从养，及丁忧棘，几□不胜丧。服阙，除并州都督府录事，又授梓州通泉县主簿。三晋望藩，二江遐镇，□兼全赵，盛埒齐□，自非强直两资，聿弦双佩，何以谐斯令绩，茂是嘉声。方当提□□来，散金故里，多陆侯之胜辙，迹陈傅之清尘。而天地无心，福应冥昧，未致长卿之奏，遽□康成之梦。春秋七十，永徽四年八月十八日寝疾卒於通泉之馆。夫人李氏，资华盛绪，作合哲人，四德聿修，六行该备，方诸莱妇，俪美均芳，望彼鸿妻，□□联事。而风霜未厉，兰蕙先秋，恨动哥盆，悲生匣扇。
春秋五十一，先以贞观十二年十二月卒於私第。粤以永徽六年岁次乙卯十月丁酉朔十三日己酉，迁窆於河南平洛乡左里。前瞻城阙，却阻山河，有惬东阿之求，无爽桐乡之志。哀子玄志等，并时英人杰，金友玉昆，学综经史，行成表缀，虽韦珠曜掌，谢玉荣阶，相与提衡，曾何等绂，风树不静，负米无归，陟岵屺以局天，晓霜露而涂地。以为舟壑迁徙，日月忽诸，昼扳戈，烟销雾歇。故式镌圆石，乃构方坟。庶清徽茂范，春兰秋菊，□陈实绿，遂□铭云：
神丘郁郁，德水汤汤，基崇峙峻，源□流长。匡周佐汉，佩紫怀黄，懋官懋赏，为袭为光。曰祖曰考，克哲克明，兰芬桂馥，□振金声。飞缨曳组，含道怀□，千门以峻，□水恒清。显允夫子，声芳□起，出入□□游息子史。汾晋宣功，岷峨播美，光前绝後，令问不已。德星秘彩，梁木疏阴，凶□□往，□折珠沉。
小年云谢，大夜方深，礼筵草蔓，客位苔侵。日黯川涨，□生日□□□□□，萧萧骖马。丹低昂，素需高蕴英贤於□□，结□□於松□。
（录自《隋唐五代墓志汇编》洛阳卷第三册）
№永徽０４３
【盖】
失。
【志文】
唐故使持节睦州诸军事睦州刺史夏侯府君墓志铭讳绚，字，沛国谯人也。石纽疏宗，司空弘天地之化；金刀抚运，太仆懋山河之赏。逮乎始昌□□，业盛丘坟。元让乘朱，荣陈锺磬。亦有海内钦重，耻并毛曾；洛阳佳游，欣连潘岳。固以声流乐□，誉满词林，积庆表其灵长，济美昭於不朽者矣。祖裕，周使持节车骑大将军、开府仪同三司、中书侍郎、若阝邵梁贝四州诸军事四州刺史、广阿县开国公，食邑二千；宠极金章，班同玉铉。□邓骘以高视，蔺黄权以先驱。节效披荆，人紫宸而挥翰；寄隆剖竹，候朱明而露冕。父诚，隋太子舍人、户部侍郎、汶山县开国公；硕量淹雅，奇材秀逸。光重明於桂殿正列宿於文昌。公禀气风云，诞灵江汉，魁梧迈俗，警＊绝伦。朗矣孤标，耸琼林而散彩；嶷然杰出，峙壁山而含照。夙怀□概，时号异人。同华歆之分龙，类祢衡於鹗。若乃孝循德本，敬奉礼舆，服义栖仁，依忠杖信。□并率由冥至，非因近习。道期济物，学匪为人。虽惠载五车，张诵三箧。莫不礻必灵台而无坠，写玉泉而勿穷。隋大业中，以门调解巾河池郡法曹参军事，豫章七年，甫擢梢云之干；威凤五彩，尚蕴绝霓之心。沉迹下僚，非其好也。太宗文皇帝养德名藩，大开莫府，纲罗俊彦，物色英髦。以公美誉日新，允膺时望，召补秦府左一军司马。於时王师屡动，天步犹艰，祗奉霸圆，殄歼丑类。弼谐戎政，与有力焉。授公上骑都尉。贞观元年除宜州土门县令。属蝗飞晚夏，霜陨早秋，邻县＊伤，合境无人。虽韩毓德，鲁恭阐。古之良宰，蔑以过之。宋国公挺命世之伟才，有知人之达鉴。既以几深见许，又以远大相期。首应明＊，射策高第。
六年，徙河东县令。地邻襟带，是曰股肱，居之实难，非贤勿寄。公遇盘根而游刃，调鸣琴以偃风。吴质华文，嗟槛犭爰之未挺；言游敏学，患割鸡之为小。论德较义，异代同归。九年，叙藩邸忠勤，诏授华州司马。公精力匪懈，强於众职。
所临考绩，无不尤异。十三年，迁使持节朗州诸军事朗州刺史，怀抚以道，决遗如神。犷俗辑宁，惟公是赖。廿二年，除使持节利州诸军事利州刺史。而公夙厉清白，素尚威严。虽萌庶同欣，而奸邪共惮，由是为虿之谤，暂暴兰台；聚蚊之声，俄雪天府。永徽元年，改使持节涪州诸军事涪州刺吏。跨孕玉之荆岑，居然镇静；临濯锦之江浦，遂以澄清。辅训天人，妙简民士。攀小山之偃桂，藉长坂之崇兰。继踵贾生，比眉董相。元僚之任，岂易其才。三年，授蜀王府长史兼行黄州长史。未几，王改巴州，又兼巴州长史，王府如故。四年，王以荆吴构逆，缘坐废府。授公使持节江州诸军事江州刺史。未行，会陈硕真伪徒胃起，妖类至张，江东之地，多从寇壤，式遏凶党，必俟忠良，改授使持节睦州诸军事睦州刺史。公运其智略，抚以温柔。遂使先反之谣，恨贾父之来晚，无叛之美，悦杜翁之勇功。嗟乎！未践仪台，先颓列岳。遽乖东海之请。徒闻西汉之诗。以永徽五年闰五月廿六日遘疾，薨於州镇。春秋六十。粤以六年龙集乙卯十月丁酉朔廿五日，归葬於同州蒲城县西之北原。皇上痛一体之或亏，嗟百身之靡赎。吊赠之数有加焉，礼也。二子茹荼增欷，恸树缠哀，鸟＊方列，龙＊讵开。以为遗爱在人，虽驰声於日域；盛烈不泯，必纪功於夜台。其词曰：
遥分鼎族，委旋源，星罗旆，水映朱轩。将军振馥，气逸兰荪，侍郎蕴美，彩掩。其一。庆流後叶，载诞君子，警俊风神，魁梧容止。鼓箧通学，弹冠出仕，懋绩披荆，奇材耸杞。其二。功宣下邑，务总元僚，蝗避百里，骥履三条。列岳崇镇，盘石厄昭，传车来雨，轻辇随飚。其三。响浃荆衡，泽流江汉，巴□仰德，越俗方乱。不有英姿，孰先怀叛，遽惊石折，俄缠蕙叹。双＊戾止，驷马哀鸣，素需朝迈，丹□□□。□凝夜色，阗咽秋声，式刊泉路，永纪风清。
其四。
（录自《隋唐五代墓志汇编》陕西卷第三册）
№永徽０４４
【盖】
失。
【志文】
君讳玉，字留实，潞州襄垣人也。原流极，出自有周，岳重高，垂芳大魏。祖伯，英雄贯代，见挹当时，超轹等伦，簪衣属目。宋除并州长史。父珍，ㄈ傥岐嶷，□号雌黄，水镜人伦，清言绝俗，齐任相州刺史。君玉质内彰，金声外朗，天才蔚於龆龀，藻缛炳於垂髦。六艺生知，十围天骨。年十□，召补郡功曹，任经廿六载。神机＊朗，骋骥足於长途；飞翰丽天，骞逸翮於霞际。遂材称东箭，质号南金。智囊易樗里之名，滑稽移厌次之客。既而悟机知足，敛衽归田，偃仰彰滨，淹留岁序。弓旌屡召，称疾固辞，善诱恂恂，里人为美。岂谓穹苍不吊，歼我良人，遘疾弥留，卒於私第，春秋七十。乃使□路悲泣，少长失声，知与不知，潸然流涕。乃以永徽六年十一月六日葬於村南岗三里。恐今古变易，陵谷贸迁，不勒岘碑，遗芳莫叙。其词曰：伊岳降灵，育兹明哲，言实时范，行为人烈，百代传芳，千龄不灭。
（录自《隋唐五代墓志汇编》山西卷第一册）
№永徽０４５
【盖】
　大唐王君夫人姬氏铭
【志文】
大唐将仕郎王君故夫人姬氏墓志铭并序夫人姬氏，耸杆将邓林齐茂，鸿源共江汉争流。素业所资，门风世济。详诸简策，可略言矣。乃祖乃父，载德□仁。琬琰连辉，兰桂齐馥。夫人年甫十一，早适王门。四德聿修，六行该备。兼以栖情慧日，澄志玄门，戒行内融，神情外朗。痛乎逝川不驻，隙驷难停，奄坠芳恣，俄淑影。以永徽六年十一月十四日卒於隆政里之私第。春秋卅有四。里潜流，街衢掩泣。惨泉涂之永隔，痛长夜之不追。即以其年岁次乙卯十一月丁卯朔廿四日庚寅，窆於万年县少陵原，礼也。
邑里萧散，更忉潘仁；行云徘徊，还悲王粲。叹光阴之易谢，惧陵谷之有迁；勒翠石於玄扃，冀芳猷之不朽。其词曰：
鸿源汹涌，茂绪蝉联，均芳蕙苑，偶馥芝田。志驯筐莒，性务纟延。礼仪栖息，贞洁周旋。其一。隙驹不留，逝川难舍，俄摧玉质，奄沦荒野。尘昏帐前，香销帷下，哀恸六亲，悲鸣驷马。其二。早标令誉，深达苦空；留心鹿野，固志玄宗。亲姻企德，乡党钦风。仪形宛顺，质体虔恭。其三。邑里萧散，街衢寂寞，红蕊春，朱荣夏落。歌除舞馆。步辞筝阁，一谢光阴，长潜沟壑。其四。
（录自《隋唐五代墓志汇编》陕西卷第三册）
№永徽０４６
【盖】
无。
【志文】
砖。朱书。
惟永徽六年岁次癸卯十二月丙申朔十三日戊申，故安西乡里正阳士通春秋廿四，殡葬斯墓。
（新疆考古所藏志，录自侯灿《解放後新出土吐鲁番墓志录》）
№永徽０４７
【盖】
无。
【志文】
朱书。宋□墓志君姓宋，讳怀熹，西州高昌县人也。君禀气松兰，韬奇玉石，忠信之节，遐迩咸周；仁义之方，洪纤尽备，隋光武王爰命行人，使君为左右。於是长剑不脱，□承阶宇，积有年纪。功业可嘉，乃授君武牙将军，以彰报德於时。驭驰效野，边塞尘清，即迁东宫厅上子弟，旧职如故。英才劲勇，武艺应时，又转为厅上干将。於是声起华夏，誉振关西。我大唐文武不遗，更量授飞骑尉，以酬庸＊。然而生存归＊，人理同之，粤以永徽六年岁次乙卯二月＊丑朔十五日乙卯，春秋七十有八，卒於私第。呜呼，□□超忽，桂□□消，哲人斯逝，式此铭谣。乃为猗欤□人，□志立节，博达前贤，才过往哲。其一。兰堂永谢，荒＊□依，悲哉松檀，栖鸟忘归。其二。陇上＊□，山□□□，□□□□，游魂是。
（新疆博物馆藏志，录自侯灿《解放後新出土吐鲁番墓志录》）
№永徽０４８
【盖】
李君墓志
【志文】
唐魏州贵乡李君政故妻阳氏墓志夫人讳长光，雍州万年人也。文学宏瞻，子云振响於汉朝；机决博通，德祖驰声於魏日。或志□俭素，陈此反真；或情抱贞廉，传兹清白。仪标□□，可略言焉。祖伏宝，父道通，并器宇冲，名□当时；识量闲详，芳垂今日。夫人渐兹余润，藉此长源。轨翘楚於春林，艳新花于芳畹。洎乎三星□□，百雨昏迎。
遵六行于移天，敷四德于他族。誉□教义，谐韵瑟琴。家风由是缉熙，阃政以清和。如何过庭贻训，发惩诫于断机；好士侯□，显恩□于　被。岂谓□方（以下漫漶不清）
（录自《隋唐五代墓志汇编》陕西卷第三册）

●显庆
№显庆００１
【盖】
失。
【志文】
大唐故公子长孙白泽墓志铭并序公子讳白泽，雍州新丰人也。启胄蝉联，焕乎青简；开基昭晰，载炳缇油。
曾祖澄，魏金紫光禄大夫、散骑常侍、义门郡开国公，器识弘达，风扃开济，清贞秉志，直亮居心。祖恺，隋上开府车骑将军，体鉴凝澈，神情峻整，道居人望，德表时宗。父敬道，唐左亲卫队正，雅性冲情，高自封植，不同臭味，无混光尘。
公子霄气德精，禀灵卯宿，道与之性，表白髫年；天授之才，高乎绮岁。九德咸举，百行是孚。年甫二岁，奄丁穷罚，恭事人兄，友於惟孝，天伦之情既笃，在原之美益章，时称千里之驹，或谓连城之实。福亏於善，夭秀摧华。粤以贞观九年九月五日遘疾，卒於京师崇贤里第，春秋一十有六。以显庆元年二月廿六日葬於万年县凤栖之原，礼也。呜呼哀哉！惟子皎皎独韵之姿，亭亭不群之操，雅量难测，墙刃罕窥。痛矣终童，嗟乎颜子，伤其早逝，未聘高衢，以君方之，异代同揆。兄驸马都尉，荣降王姬，贵连戚氏，悲棣华之先落，则痛结深衷；念荆树之分枝，则长怀靡及。爰雕翠琬，永播芳猷。乃为铭曰：
瑶栋初隆，旋堂肇构，柯摧未秋，景绝方昼，此焉可赎，人百伊寿。惊川不息，驰晖无舍，弃彼小子，归兹大夜，照乘韬彩，连城掩价。悲缠垄首，惨结云端，泉闺久夜，穸户长寒，音空何在？幽石徒刊。
（录自《陕西金石志》卷九）
№显庆００２
【盖】
失。
【志文】
大唐故永康人高府君墓志铭君讳善安，字元殖，渤海人也。若夫沿兮万年，棘津阐其余祚，盛德百世，司农劭其英规，是以锡土承家，韫□台之金简；开周登汉，播彝器乎玉铉。矧千里孤征，轶桂条而协月；千寻孤秀，□□□以含风。肇允材芳，君而具美。祖道豁，隋黄州刺史、永昌□□□□隆，载光朝典，六符焕其玄曜，三事茂其彝章。
考孝弁，皇朝给事郎，熊州司士。素风远概，拔萃不群，玄猷独茂，弱龄高尚。
惟君闻礼在辰，发挥有渐。对孔禽於朋执，早秀绮年；□蜀庄之沉冥，忘坏徇物。
伊唐兴运，伏士载扬，ず必择音，翻然後集。武德二年，擢授华州司士参军，寻迁亳州总管法曹。狱□之政，□务弘多，惟来不挠，方深五过之疾，惟微其道，是恻三讯之容。而□道悬星，铜梁束马，青衣刊木，交让无闻。贞观三年授益州仓曹，除婺州永康宰。狎乳禽於麦野，人飞操於弦哥，欣变於棘上，晓陈诗於情节。因以告归，遂休家巷，闲都州里，养こ初服。乃啸侣弦桐，希驻若英之景；解颜泛菊，将愉逝水之波。而正色苍苍，翻少微之视；昭质冉冉，惊大年之遽秋。粤以显庆元年五月八日，奄终里第，时年六十二。惟创巨之靡诉，痛终天之□然，奉凿楹而自π，遵反真之攸宅。即以其年五月甲辰朔廿一日甲申窆於有洛之崇芒，极诔之宾，爰追执之义，礼也。悲夫！营魄何之？嗟行在目，繁英倏谢，成蹊遂幽。其词曰：
表海称功，列棘成象，其秀，绵绵不爽。西汉飞英，东秦振□，岂伊微德，终然激仰。子安变翼，元伯御明，瞻彼先远，孺慕劳思。桐阁夕，松露晓滋，阅川通望，怛化何之。
（录自《隋唐五代墓志汇编》洛阳卷第三册）
№显庆００３
【盖】
失。
【志文】
唐故田夫人墓志铭并序夫人讳玉，字玉，洛阳人。汉初齐王广者，夫人□其後也。桃源鼓浪，演茂族之绵遐；琼岳侵云，标华宗之迥架，故使如云之盖，驰玉大而交衢；似花之绶，映金龟而趋阙者。言不已已也。祖兴，北齐本州从事；父兰，隋河南主簿；并以清洌冰霜，温昭琬琰，通仁仰其模楷，好事述其风猷。夫人夙挺娴都，早符令德，明侔玉岫，质愈桂林，言范中规，折旋合度。自行贵族，婉彼埙篪，分寒木以凌霜，贯春林以凝彩。既而流芬兰畹，□穆筠篁，耀质闺闱，徵晖娣姒，实有裕於仪范，方习教於端庄。何其菊浦滋华，沾寒露而凋秀；桃蹊盛茂，乘迅雨而摧柯。粤以显庆元年七月十一日终於嘉善坊私第，春秋七十有四。以其年八月五日葬於北邙之阳。恐峰颓偃月，水灭吞霞，撰芳烈於玄鉴，与天地而斯久。其词曰：
峨峨鸿绪，矫矫高胤，澄澜万顷，疏峰千刃。秀逸霞端，才侔玉润，祥下贞淑，庆流英俊。其一。英俊容心，唯慕贞蕙，贞顺自天，闻之早岁。德言真理，风标聪，何□劲风，款□丹桂。其二。丹桂既摧，兰芳斯歇，床尘夕起，□□□灭。舞帐停秋，歌筵罢月，泉门既黯，松椟方烈。
（录自《隋唐五代墓志汇编》洛阳卷第三册）
№显庆００４
【盖】
失。
【志文】
大唐故霍君墓志铭君讳巩＊，字贞明，魏州元氏人也。远祖霍将去病之後。君幼而有识，名显乡闾，沉郁思於儒门，早标成业；每留心於坟素，获□崇班。蒙授将仕郎，用彰厥美。祖善周，任青州司户；行称里，远近挹其风猷；材学过人，领袖钦其高义。父裕，隋登建节尉；早怀武略，慕践戎行，常希帷幄□谋，终冀七擒之智。
并连枝縻爵，代有其人，弈叶符晖，相传不绝。惟君晓达苦空，妙闲高尚，镇游心法海，恒处志玄门，荣利之听靡，希尘之匪羡。每望超升三界，树菩提於福田；绝弃六尘，托因缘於三窦。不谓逝川已远，晷景难留。遂以显庆元年七月十一日卒於私第，春秋五十有五。即以其年八月十日於邙山之阳，礼也。登丘＊而恋恨，悲心结於亲朋。既延伫德音，实凄伤於左右。呜呼哀哉！乃为铭曰：
泉源邃远，大夜悠深，门标雅素，代擅辞林。璋不绝，冠冕相寻，调人制锦，受职鸣琴。德量弘远，雅调纵横，天资秀异，含璋挺生。既称桂质，实号兰英，虚心待土，忘倦逢迎。识鉴未来，情捐尘俗，绝去耶佞，望登正觉。不乐荣华，逍遥自足，冀寿长生，胡期命促。陇路风悲，川途杳眇，吹□古木，林栖野鸟。车马星离，孤菟更绕，灵需空返，孤魂□绍。
（录自《隋唐五代墓志汇编》洛阳卷第三册）
№显庆００５
【盖】
大唐故文帝昭容一品韦氏墓志之铭
【志文】
大唐故文帝昭容韦氏墓志铭并序昭容讳尼子，京兆杜陵人也。曾祖孝宽，□尚书右仆射、雍州牧、□□□；祖总，周京兆尹、□□□□；父匡伯，隋尚衣□□、□□公。昭容武德四年□□□以良家受选。＊登□□，系声芳，史所□□□□顺为德，赞阴□□。□□纟川组斯勤，＊女□□尔□。慕班姬之绮制，□左□之雕藻。尤嗤易服之□，□□掌中之爱，而天□□□，率性柔婉。风人之近方□□，隐士之远遇神仙，＊而为言，足为连类。而春□□□，□与日以长□；暮槿翘英，奄随风而遽殒。以显庆元＊九月八日遘疾，薨於崇圣宫，春秋五十。以□月十八日陪葬昭陵，礼也。
凝笳哀挽，俱怆荒郊。素□朱旗，□翻寒吹。□□云归雨绝，阳台之梦不追；设帐焚香，甘泉之魂□远。式题贞石，作志佳城。□坤贻祉，造化留神，诞兹令淑，禀□含□。兰姿以茂，蕙性逾新，覃誉素里，扬晖紫宸。其一。□月□□，松□推雩，金闺独立，玉阶微步。同辇致词，□熊□顾，□□介福，俄归大暮。其二。芳笄罢饰，实镜徒悬，□□仪卫，八翳神仙。旌回亻戚里，吹引芝田，谢容晖於白日，掩桃李於黄泉。其三。
（西安昭陵博物馆藏石，录自《昭陵碑石》）
№显庆００６
【盖】
大唐故开府仪同三司特进户部尚书上柱国莒国公唐君墓志
【志文】
大唐故开府仪同三司特进户部尚书上柱国莒国公唐君墓志铭并序礼部尚书高阳郡开国公许敬宗撰公讳俭，字茂约，太原晋阳人也。其先出白帝喾，是生放动，绵瓞克昌，源长发。夏御周、杜，皆分若木之华；楚勒郧、羌，各挺词林之秀。伯高饬行，位极文昌。儒宗创谋，竟凌天堑。焕前王之典册，光列代之油缃。事可徵於博闻，此无得面称矣。高祖岳，後魏肆州刺史；曾祖灵芝，齐赠尚书右仆射、司空公；并仁惠笃诚，孝友温裕。与景山而并峻，仰者不究其端；含大壑而齐深，挹者罔穷其际。祖邕，侍中、中书监、左右仆射、尚书令、录尚书事、晋昌王，任叙朝伦，功参乾构。机钤盈握，□蔡攒其寸襟；日月在躬，山龙缛其章服。父鉴，齐中书舍人、通直散骑常侍，隋武贲郎将、戎顺二州刺史，晋昌郡公，皇朝赠太常卿、上柱国，高梁鼎胤，累袭缨。亟涉兴亡，并参绅绂。
故能道继前哲，功垂後大。公含中和之粹气，发辰象之贞明。量韫江河，表崇山岳。立言无择，树德不孤。光彩外融，清晖内湛。经文纬武之艺，出自生知；穷幽洞微之略，先几必照。泳其流者，喻涉海若之津；窥其仞者，类觌河宗之奥。
昭昭焉如澄波之含万象，烂烂然等清汉之悬七曜。故能声腾四表，心洞六幽。群材俟其雕劂，众物归其领袖。若乃少年志意，情风云；弱冠沉深，气干霄汉。
闻鸡暗舞，庶社鸣之有徵；策马登高，思祖德之无坠。释褐勋卫，委之如脱遗；耻居执戟，投绂而高世。惟先君於曩昔，经联采於武皇。早识砀山之云，阴从卯金之谶。仰瞻聚纬，知龙颜之在田；俯采萌讴，审凤翔之有日。於是杖策河北，投谒壤东，指孟津而载驱，款旌门以长扌壹。於时太武皇帝发号晋阳，公之戾止，若合符契。以石投水，百中之策无遗；言听计从，千里之胜斯决。＊鼓爰始，莫府初开，引拜大将军府记室，加位正议大夫。蔚文房，明孚智幄。皇猷自远，天涣所资。三箧不忘，百函无滞。於时龙庭密迩，马邑未宾，丑类有徒，长氛厌境，群情危骇，物议不同。公与太宗兴言暗合，请率麾下承虚人关，高祖然之，众方佥伏。是日趋驾，畅毂南辕，略野开疆，长驱西向。次贾狐堡，淫潦为灾，外绝盈粮，内无半菽。告城凭，耸堞临云。汤池险固，深隍肆景。人无＊志，议欲退还。公顿首马前，述寒胶之可折；请遵龙战，克倒戈之有期。前箸指陈，沃心方纳。於是霄炊褥食，待旦先登。隋将宋老生背城而阵。流汤巨跃，不救天命之移；亿兆夷人，无当大乱之策。苍难云集，势若霆霓；烂鱼川溃，俄然乱辙。
悬门阻发，遂克其城。在此一戎，永清四海。首建长，公之力焉。以功拜右光禄大夫，授渭北道行军司马，所奉元帅，即文皇帝焉。於是沉船背河，指甘泉而一息；鸣笳绝渭，入商郊而五申。慰彼息肩，拯其涂炭。骊戎芒贼，舆榇归诚。
邑老郊童，壶浆日至。匪朝伊夕，麾下成都；游士行商，军中列肆。咸资智囊之略，叶赞神武之功。引兵廿万，克平天邑。以功进位光禄大夫，封新城县公，寻改为晋昌郡公，食邑二千户。禅代之日，加散骑常侍，位正三品，行中书侍郎，赐以铁券，罪一死。图形麟阁，列於佐命。俄而马邑刘武周据有全晋，解人吕崇茂窃邑从之。寇逼三河，蹙国千里，徵发老幼，扫地兴师。大将永安王全军尽陷，公奉使适到，遂同其没。乃察诸贼帅，皆是庸流，唯尉迟敬德识量弘远，说令择主，理会其心。於是独孤怀恩谋以众叛，阴遣间使连结武周，仍伺太宗入城，执以降贼。公於寇狱上书告变，逆谋垂发，元凶伏诛。及武周平，命公为并州道安抚大使，寻拜礼部尚书，赐以怀恩田宅，仍兼天策府长史，加位右光禄大夫，改戎秩为上柱国。若乃引衣蹑足，事均帝者之师；创礼裁仪，方知天子之贵。故能名扬图谶，象绚丹青。岂指晋作三军，先轸膺其上；佐楚称万里，昭阳之柱国，若斯而以哉。寻有魏人刘闼。起军、相，扇动山东，跨有河北，公又侍奉文帝，节度众军，一举廓清，九河砥定，仍为幽州道行军总管，兼为定州道安抚大使。
除残去蠹，萌庶以康；举善任贤，远迩斯泰。又马邑人高满正，以城附於突厥，命公拥节，申命虏营，舌电飞甘，辞锋纵辩，孤关以之褰，雁塞由是肃清。因以境外，便宜置太和等五镇，断凶奴之左臂，树中国之潘拥。寻兼黄门侍郎，余并如故。进封莒国公、食邑三千户，实收共赋六百户。转卫尉卿，寻为遂州都督。
既而有隋遗孽，远托单于，招诱汉人，近紫榆塞，连兵左衽，亟扰烽，由是命公喻其君长。於时颉利北遁，种落犹繁，息马休兵，阴图后举。公张旃出境，约使入朝。李靖总戊，闻其驰备，遂便远袭，因破其庭。上又令公追迎颉利，分裂其界，皆为郡国。歼彼旄头，系公是赖。寻转鸿胪卿，迁户部尚书，加位光禄。
贞观十有九年，抗表致仕。悬车委组，蹑疏广之遐踪；屏事辞荣，追松子而高蹈。
永徽之际，望华国老。皇情乃卷，礼重乞言。咒鲠式＊，尚奉辟雍之会；顺风下问，仍用具茨之典。於是加拜特进，朝於望朔。将谓安车鸠杖，奉朱襄於介丘；霓裳鹤盖，追彭＊於遐代，岂图昊天不＊，大夏摧梁，逝水无追，高堂落镜，以显庆元年十月三日薨於安仁里第，春秋七十八。粤以其年十一月辛酉朔廿四日甲申陪葬於昭陵。冕旒增忄希，悼稷臣之日远；废朝流恸，恨舍驾之无追。诏赠开府仪同三司，谥曰襄公，礼也。时移五月，龟策诫期；行背九衢，凤萧遵路。想茔魂之有识，谅怀忠之若素。涉乐水以来朝，谒乔山而展慕。虽人世之方远，庶幽涂之有晤。勒潜壤以流芬，终方舆而永固。铭曰：
尧图渐庆，夏御承宗，降为唐杜，锡壤分封。子高显行，驰名泮雍，幽州树积，爰开上庸。避地参墟，隆家晋野，世仕云朔，气凌诸夏。附翼苍鹅，总其戎马，寿阳惠政，弦哥奏雅。抚军昭德，衣锦褰帷，录王丕构，智运天机。道济潜跃，位极丞疑，笃生懿考，挺出人师。惟公载诞，禀天休爵，外发灵枢，内韬沉略。业优蓬馆，思凝玄阁，光绚蜀龙，响高荀鹤。否终泰及，晦往明来，赤符道丧，黄星瑞开。驱驾众杰，网结群材，披榛草昧，经济云雷。世历三朝，官联八座，望华国老，才高王佐。积效山隆，□徽景播，褫章独舞，纵金相贺。东川电逝，西羲谷沉，青灯孤掩，玄穸幽深。里蒿泉咽，宰木风吟，永辞明世，空扬德音。
（西安昭陵博物馆藏石，录自《昭陵碑石》）
№显庆００７
【盖】
失。
【志文】
大唐故张方君吕夫人墓志夫人吕氏，洛阳人也。玉叶临云，郁翘芳於邰域；旋流纪地，淼疏＊於姬原。祖连辉，英贤秀，并图史，此遂略而焉。夫人雅态端凝，英姿明润，言容淑慎，幼陶化於保阿；仪调幽闲，早渐渍於诗礼。以夫人有至德，乃长年。永徽五年，诏授乡君，蒙赠束帛。以显庆元年十二月三日终於立行里之私第，春秋八十有二。以其月十二日，迁窆邙山之阳。至恐寒暑递迁，丘树荒毁，徒伦景行，溟漠难知，勒此芳猷，式标不朽。乃为铭曰：
逝川易往，隙驷难停，长埋玉质，永碎金声。悲风陇树，月昭荒茔，千秋万古，奄此佳城。
（录自《洛阳出土历代墓志辑绳》）
№显庆００８
【盖】
　　王君之铭
【志文】
唐故王君墓志君讳段，字通，其先江东人也。鸿基迥构，令问流於汉朝；茂实高腾，逸响标於吴郡。祖彪，父如。君籍荫冠冕，资润膏腴，孝敬表於闺闾，仁义洽於州里。
四时无以过其信，百金不足比其诺，立志无违，出言必践。岂意福善无验，仁义非徵，以显庆元年十二月廿二日卒於私第，春秋六十有八。即以二年岁次正月壬寅朔十四日癸酉葬於邙山之阳，礼也。恐陵谷迁窆，乃为铭曰：
雅度之君，如江之量，虎略龙词，辩才衷壮。食珠始，兰枯负杖，将军掩涕，司空息望。
（录自《芒洛冢墓遗文四编》）
№显庆００９
【盖】
大唐故亡宫五品墓志铭
【志文】
大唐亡宫五品墓志铭亡宫五品者，不知何许人也。夙禀闺庭，早参宸＊。既该四德，方预六宫。
巫岭行云，曾何仿佛；洛川回雪，讵可依希。俄而与善无徵，奄从过隙。显庆二年闰正月廿六日卒於昭陵宫，其年二月十四日陪於昭陵。呜呼哀哉！乃为铭曰：
镜沉鸾影，楼空凤仙，俄辞白日，忽奄玄泉。
（西安昭陵博物馆藏石，录自《昭陵碑石》）
№显庆０１０
【盖】
无。
【志文】
故清信士冯仁刚灰身塔大唐显庆二年二月廿七日造。
（录自《隋唐五代墓志汇编》北京卷第一册）
№显庆０１１
【盖】
失
【志文】
南州司马杨君墓志君讳操，字履贞，并州太原人也。其（下泐）晋景公之弟□杨千古者，孙以王父字为氏，（下泐）知。江汉擅英秀□美，弘农袭将相之盛。□乃（下泐）而俱深。祖□，齐定远将军。父达，隋雁门郡司马（下泐）斯千□，□武不坠，其在兹乎。君风标（下泐）资雨露，弱冠属太武皇帝赴义，释褐通议大夫，（下泐）
君授命答恩，贾勇酬德，又□左光禄大（下泐）国寻除文州司马，又除果州相如县令。（下泐）时考绩，独称尤异，又除南州司马。君所（下泐）身历十职，勋穷一品。名竟不登於五人，位裁□□□□者。维新患之能免，亦直道之有徵。即以病归□於洛□□。君少崇佛法，雅好玄言，及其迟暮，此心弥笃。岂悟福善无徵，辅仁空说。粤以大唐显庆二年四月七日终於私第，春秋六十八。呜呼哀哉！梁木云坏，歼我哲人。踏厚莫追，高何诉？以其月廿八日，殡於洛阳北邙一十二里。魂舆绝响，丧原改色，素需不进，白马难前。哀玄夜之未央，悲黄泉之莫曙。惧尘扬兮碧海，腾徽猷於翠碣。乃焉铭曰：
帝叔封唐，公孙氏杨，源初既广，派引斯长。时多彦哲，代挺璋，载生君子，比德琳琅。及君弱冠，即遇兴王，且申兵计，仍预戎行。遽舍金革，俄绾铜章，或毗文部，或抚蛮方。化行南蜀，恩洽□□，自去江埃，言归洛阳。既欢衡泌，且悦豪梁，如何彼昊，歼我□良。杳杳玄夜，萧萧白杨，□镌翠石，用纪遗芳。
（录自《隋唐五代墓志汇编》洛阳卷第三册）
№显庆０１２
【盖】
无。
【志文】
砖。
显庆二年水巳岁四月朔戊午，五月一日戊子，西州县武城乡人范阿伯之墓表。
今出身事先武光王，作长下左右。春秋七十三。□命在水巳，哀□，□在戊子。
（录自侯灿《解放後新出土吐鲁番墓志录》）
№显庆０１３
【盖】
失。
【志文】
唐故张君墓志铭并序君讳武哲，河南人也。皇朝右监门直长达之第二子也。素怀冰洁，雅符仁孝，如春兰而凝质，履秋菊以神。学总典坟，苞义窟於丹府文条绚藻，蕴鱼跃於清衿。标业行於长衢，声遒博物，望金闺而骧首，俯拾簪缨。何悟素沼始徵，凫舟俄徙；渌林交映，灵曜忽沉。春秋廿有一，以显庆二年六月三日终於福善里私第。
其月十六日，权殡於邙山之阳。咽悲泉之秋水，凄陇路之寒云，惨红尘於素盖，嘶白马於涂分。勒遗行於玄石，庶弥久而方闻。乃为铭曰：
惟竹有苦，惟玉有珉，显允君子，庶德近邻。雅符仁孝，今问日新，如何不淑，奄丧斯人。琴停白雪，书阁委尘，黯金於陇路，庶遗行而可珍。
（录自《洛阳出土历代墓志辑绳》）
№显庆０１４
【盖】
失。
【志文】
大唐故桂州建陵县令骑都尉胡君墓志铭并序君讳信，字善信，安定人也。标华宗於桂薄，禀粹□；擅□蒂於芝田，承华琼。若乃芳存清质，□□□□，东汉仰其英风，西魏究其惠泽。故得腾晖令范，昭□缣缃者也。祖伯，隋临汾县令；父让，隋谒者台登仕郎；并邃宇凝旷，迥秀音仪，济俗远迩，裁风经野，小大从务。君分姿蕙畹，锺秀琼田，望霜野而怀贞，诉松风而凝性。於是兰芬珠浦，念庭闱而遽归；梓挺瑶峦，讵取譬而方孝。
既而道隆士伍，德茂乡闾，早立功勋，授骑都尉，寻转泉州参军事。秩满，选授桂州建陵县令。岂止时称清佐，迈郡将於从事；人歌明德，架千乘於一同。方将礼阁鸣金，望龙门而跃羽；不谓逝川沦玉，奄星晖而下沉，春秋卅九，越以显庆二年九月四日终建陵官舍。呜呼！隙驷易流，黯朝光於悲谷；风树难静，忽素景於高舂。药饵无徵，奄终南越，魂悠悠而来逝，棺寂寂而无闻。洒亲朋而雨泗，涕呜咽於尊堂。以三年五月十五日，权殡洛阳北邙之山，礼也。灵需风驾，素骖星列，云霏霏而承盖，风肃肃而扶辙。经北郭而呜珂，候西光而灯灭。惟松柏之木，□芳音之无歇。其词曰：
汉标茂族，魏挺华宗，丝弦振响，金石传功。伊我君子，异干分丛，□齐桥梓，材架椅桐。福祜俄，祈请斯空，玄堂遽黯，陇树惊风。
（录自《洛阳出土历代墓志辑绳》）
№显庆０１５
【盖】
支君墓志
【志文】
唐故支君墓志铭并序君讳隆，字德林，雍州京兆人也，其先支袭之胤胄。若夫崇基峭峙，共嵩华齐峰；枝叶繁昌，与邓林俱茂。祖亮，齐紫州录事参军；神机鉴朗，懿德深弘，逸调奇才，风流闲稚，绳愆纠谬，举滞弹违，为庶政之权衡，处群寮之领袖。父佰，隋洛州洛川府队正；九功七德，本自生知；六行三端，元资天纵。故鹏翮初理，博风之势已彰；骥足始驰，逐日之形先著。虽复干将非补履之器，凤鸟岂伺晨之禽，同阮藉优游於步兵，庄周放旷於园吏，莫不望光景而思齐，仰高树而无逯。君夙承庭训，幼润家风，爰在稚年，英规已远。属隋纲纽绝，天下分崩，门荫倾颓，荣华销歇，不干世禄，养性漳滨，俯仰随时，陆沉而已。唯以扇枕温席，尽色养於闺门；鸡黍相期，敦信义於交友。但以好恬静，重襟期，贵寸阴，轻尺璧，每至青阳媚节，白藏澄景，夭桃发井，金菊开潭，何曾不邀召友朋，招携英俊，赏宴留连，尽一世之欢娱，纳百年之乐趣。加以归心三宝，回向十方，悲爱河之易沦，惧彼岸之难陟，凭斯胜业，冀保遐龄。膏肓之疾不瘳，风烛之期奄及，春秋七十有四，殁於私第。夫人渤海高氏，既同燕婉之好，共尽琴瑟之和，■则异室，死方同穴，春秋五十有八，贞观十五年十月十六日殁。粤以大唐显庆三年岁次戊午正月甲申朔十三日丙申，合葬於故邺城西七里。畏子孝英、次子孝端、事亲竭力，孝惟终始。恐年深代远，谷变陵迁，托诸金石，冀无忘焉。乃为铭曰：
门传积善，庆余流祉，世袭贞淳，诞斯君子。心明水镜，誉薰兰芷，奕叶重光，芬芳不已。其一。哲人继踵，杞梓相承，神机警悟，器宇端凝。六行俱美，三端备称，千丈孤秀，万顷常澄。其二。昏明迭代，四序轮回，东注难返，西光易颓。两楹感梦，梁木方摧，一归蒿里，千龄夜台。其三。原隰爽垲，垄路清凄，夙莽风急，新枝鸟啼。百年歌笑万古尘埃，空余令范，菊茂兰开。其四。
（录白《隋唐五代墓志汇编河北卷》第一册）
№显庆０１６
【盖】
唐尚衣奉御唐君妻故河南县君元氏志
【志文】
唐尚衣奉御唐君妻故河南县君元氏墓志铭并序夫人讳万子，河南洛阳人。曾祖文，隋尚书左仆射；祖行如，毛州司马；父务整，祥州刺史；綦轩开魏，焕乎国牒；仪台莅岳，薰彼家声。夫人幼禀贞和之量，宿弘慈媛之德。皎如寒雪，穆若春风。处桃李而无言，冠松筠而表性。居契图史，动鉴盘盂。爰降外姻，来仪君子。年微笄龀，质备工容。拥帚承颜，既为妇则；移居作训，还成母范。负施宓之姿，亡怀ぉ忌；遽锺鼎之地，粪壤珠玑。
巾裾浣濯，帷屏疏素。施周中外，礼备尊卑。娣姒以之权衡，闺庭仰成华盖。悲夫，景山方构，碧仞朝颓。阴桂初升，素蛾夜实。以显庆二年十二月三日遘疾，终於万年之安仁里第，粤以三年正月十四日殡於万年之南原。事拟迁革，礼从权煞。略纪年序，靡陈昭晰。良偶凄凄，临埏永诀；遗婴叫叫，抚衔血。托千秋於短晷，穷万古而长绝。与金石而俱消，对兰薰其未灭。乃为铭曰：
隐隐石闾，灵族攸居，滔滔洛，仙妃宅诸。兼含盈尺，复孕照车，降生贞媛，方之有余。初笄二六，作嫔三九，协和群娣，仪形众妇。虚往实归，义先身後，旷代琴瑟，殊伦嘉偶。灵祗爽报，钩植亏仁，繁霞罢日，芳树摧春。帷飘虚景，座委空尘，魂伤奉，物变安仁。晓铎戒期，晨旌启路，草含碧，蹊林总素。双羽如，遗茕若慕，贞石空沉，芳尘永固。
（西安昭陵博物馆藏石，录自《昭陵碑石》）
№显庆０１７
【盖】
无。
【志文】
圣道寺故大比丘尼妙信法师灰身塔大唐显庆三年二月八日弟子普明敬造。
（录自《宝山灵泉寺》）
№显庆０１８
【盖】
失。
【志文】
大唐故处仕陈君墓志铭并序君讳领，字统，颍川郡人也。其先陈胡公之苗裔，远祖龟之末孙。基既不轻，构便弥重，陈完播芳声於齐，陈和号威王於海，子孙分派，何国无之。祖龟，有齐之日，克终负荷，显承余叙，起家辟召颍川郡守。祖仁，明闲戎律，深达阴阳，听风审战之存亡，临时晓权奇改变。有隋之日，爰命征辽，於时山东诸州，并未宾款，往讨德州，遭陷城没落，子孙奔投上党，遂乃家焉。父统，准合承基，身乃不幸，遇疾阙仕，不希缨绂，遁谷隐岩，唯崇正道，无干荣禄。岂谓显庆三年岁戊午，以二月甲寅十九日壬申卒於家第，呜呼哀哉！闻者莫不切骨伤心，闾里无相杵之命也。环注逝水兴嗟。山高百雉，尚致崩颓，大海洪波，宁无迁变。今卜宅兆，迁措厥所於畏子城东北一里之原，焕乎美哉！人谋佥吉，龟筮协从，与夫人元氏合葬於赴泉扃，绝再生议，悼伤死矣，魂兮永罢无归，在物兴悲，况於技族，呜呼哀哉，乃为铭记。
（录自《隋唐五代墓志汇编》山西卷第一册）
№显庆０１９
【盖】
无。
【志文】
光天寺故大都维那正信法师灰身塔大唐显庆三年四月六日，弟子圆行等敬造。
（录自《隋唐五代墓志汇编》北京卷第一册）
№显庆０２０
【盖】
失。
【志文】
大唐故封府君墓志铭并序君讳深，字泰澄，渤海人。若乃殷人受氏，乃兴微子之封；梁运膺符，□□延陵之国。故得昭晰图史，葳蕤系谍者矣。祖隆，周任东河令。父璨，隋任温县令。政谣人□，见重一时。□□神清□，宇量冲深，加以□淡寡欲，重义廉财，□□坟籍之□，优游道德之□。岂谓桑生於井，□□□巳兰艾於□悲深□折。以显庆三年正月十二日卒，春秋七十有八。夫人□氏，太原令□之女。风□婉淑，体貌妍华，四德天资，母仪夙植，偕老同穴，生荣死哀。粤以其年五月十三日合葬於邙山之阳，礼也。嗣子君道，克修永□，不坠家声，天姓仁孝，率猷成己，悲陟岵之无□，□□庭之无问。式遵古实，兆兹营域，将恐溟□九□，□屋迁移，寄斯贞石，传芳不朽。其词曰：
□穆厥祖，氏因於□，猗欤哲仁，令名深□。□业光□，崇代载门，曰祖曰父，聿修无忒。郁郁永沉，昭昭长弃，礼容□设，哀荣空备雾□□□，风□山隧，于嗟贵公，□神兹地。
（录自《隋唐五代墓志汇编》洛阳卷第三册）
№显庆０２１
【盖】
失。
【志文】
德业寺故尼明远铭并序维大唐显庆三年五月壬午朔即以其月十三日景申葬於咸阳县之陵。夫居电逝，幼长同然；泡沫隙光，贤愚一揆。明远师者，俗姓庾氏，并州人也。龆龀之年，崩於覆荫；婴妖之岁，早亡於恃怙。生长阕庭，罔知桑梓；九重养性，叵究门宗。但行洁冰雪，志同璧，正观澄神，调心莹识。旧疾暴增，大渐将至。
五月十二日奄从风烛。春秋六十三岁。和上梨训之情，倍增伤怛。□居同学，痛□随之永隔，悼三□之长人□□二百余人，惨怆下追，涕零凄断。望郁云而沾睑，瞻丞气而啼垂。寄雕镌而永记，留芳誉於千祀。乃为铭曰：
乾城非实，阴宅本空，名贤才裔，□人王□。□然□□，□举□□。留声□□，千载名旌。
（录自《隋唐五代墓志汇编》陕西卷第三册）
№显庆０２２
【盖】
失。
【志文】
大唐洛州河南县成君墓志铭君讳师，字仁表，河南人也。君弱冠仲顺，孝悌章著，龄垂不或，乡党遵焉。
即春秋卅有六。复以显庆三年六月六日，时遇沉疴，十三日终伊阳里。但隙驷不留，石光已谢，岁聿将迈，影奄阳乌。至其月廿一日，殡於伊阳村西二里之□，礼也。恐陵谷时易，海变桑田，刊镌铭记永以常存。乌呼哀哉！乃为铭曰：
伤哉壮志，怆矣贞贤，衣缨代袭，孝悌家传。忽辞白日，倏奄玄泉，魂随夜烛，气逐朝烟，佳城此别，何去何旃？（录自《洛阳出土历代墓志辑绳》）
№显庆０２３
【盖】
失。
【志文】
大唐故始州司法上轻车都尉许君墓志铭君讳□字叔静，洛阳人也。昔炎皇备於圣道，济物以廓鸿基。唐尧盛於得人，英风存乎□□登。一戎大定，五侯分土，冠二王以授苴茅，俯千里而荣分器，於是琨玉流润，桂林徙质，莫不枝叶芬芳，琼瑶照朗，或谈文穷於鸟迹，或懿德比於龙□，既表著术之名，非无清鉴之誉。所以人物晖映，衣冠赫奕，备诸图史，此可略焉。曾祖德，仕魏任冠军将军，陕州刺史；祖道贤，齐任平东将军、西河郡守，并韵调清高，器宇冲峻，令闻令望，苞才蕴德。父嵩，隋末授衡州衡山县令；时属道消，耻冫食其禄，遂乃高情独洁，素心无闷，舍兹贵仕，育德危言，不之所任，固辞以疾。皇朝骑都尉，虽遇升平，年已逼暮，本非祈荣干禄，立事立功，盖去乱从，随班赏也。但河洛奥区，帝皇邑里，水清岳峻，气淑星贞，物候光华，奇实攸出，固□甫降其英灵，贾谊标其才隽。以君诞德，无替前美，髫年志学，弱冠有成，行积孝廉，才称美秀。贞观四年，年廿，俯从推荐，上允宾王，射策第高，即登锺禄，出身德州平昌县尉。又迁齐州临邑县丞。属故刺史齐王乱常干纪，恃险，君乃潜运嘉谋，敢轻生而静难，阴招壮勇，约沉族以行忠，构集义徒，讨其逆节。以勋授骑都尉、右武卫兵曹参军。寻转睦州司户，又转始州司法。莫不推诚理务，恕己及物，殉公尽节，清畏人知。凡所历任，咸看声绩，既而膏肓发疾，针药无功，福善虚谈，奠楹俄至。春秋五十，以显庆二年七月十九日卒於府舍，寮友悲以绝弦，士女泣其遗爱。惟君幼不好弄，自挺昂昂之姿；早擅无双，果立汪汪之□。怀橘彰其爱敬，对□表其辩捷。敦然诺，慎枢机，无说己长，不谈人短，固得黄金贱於一言，白重其三覆。加以瞻经史之业，文笔日新；蕴剑镜之明，剖断无滞。诚可阶尺木以腾霄汉，保遐年，而列锺鼎，竟未得整兰□以聘路，舒鸿翼以顺风。不谓逾□年卑，官将八徙，进似潘河阳，滞甚张廷尉。信知帝阍难叫，曦□易□，夜壑潜移，朝露遽尽，运乎命也，痛矣如何？粤以显庆三年七月五日长息□德迁厝於东武城北平乐乡之四里邙山之阳。但恐万一碧山，变巍巍之旧陇；三千白日，睹郁郁之佳城。谨率兹铭，□诸泉户。其词曰：
系禀炎星，基承□岳，折圭畿甸，标荣甲族。桂树分枝，荆岑散璞，咸腾光价，竞飞芬馥。其一。门开道德，地居帝□，物候高华，山川秀美。感斯淑气，降生才子，暂驰鸿笔，策名多士。其二。勋庸尧序，赏加荣命，人赞军谋，出毗邦政，如丘仕鲁，似乔主郧，英武声实，式传歌咏。其三。奔流弥弥，落景团团，未翔大翼，奄败业兰。泉寂夜永，风急□寒，□声凄切，长呼子安。其四。
（录自《隋唐五代墓志汇编》洛阳卷第三册）
№显庆０２４
【盖】
失。
【志文】
唐故姚君墓志铭并序君讳才，字行，河东人也。原夫以桂凝芬，十枝疏干，冠冕华於典午，人物显於当涂，岂唯银女相辉，柳乃门列交戟。祖，父正，并清英邃远，播兰气而驰神；识量弘通，援云心而秀举。君疏财重义，乐道忘贫，追朋祛远去之期，赏好存风月之志，优哉自得，不顾荣名，拓落花之下沈；源徙桃红，共惊凫而不住。
去永徽元年九月一日，终於私第，春秋五十一。夫人孔氏，讳妹，曲阜人也，素履端操，苞桂薄而为心；雅符令淑，挟琼枝而抗节。岂谓母仪凝族，琴瑟克谐，悲逝水之前波，奄高舂而後落。越显庆三年八月十二日终於第，春秋五十四。以其年九月廿七日，与君同窆於邙山，礼也。嗣子大礼，感风篁振彩，双笛声沈；星影繁华，两剑晖没。敢追遗德，其词云尔：
仰华宗之高邈，信杞梓之齐徽，惟夫君之二□，实兰桂之凝霏。何德言之无辅，俄双剑之沈□，□野外之虚廓，铭景行□□□（周绍良藏拓片）
№显庆０２５
【盖】
失。
【志文】
大唐故户部郎中泉州长史姑苏张府君墓志铭并序君讳＊，字响彦，清河人也。汉赵王耳之後，代有人焉。或气膺连珠，指七车而有问；学苞图籍，尽千门而靡遗。亦□锦绪ゼ霞，六义纷於西晋；芝英偃月，八体贯於东京。其後地发二鹅，江浮五马，衣冠咸徙，家业姑苏，锺鼎驰晖，羽仪□映。祖洽，陈太学博士、金部郎中，父载，陈掌史学士、度支郎中，隋资阳县令，并德范泽宫，洞理窟於槐隧；道资天府，环分野於兰香。公璧生自温，桂萌斯馥，弱不好弄，夙整恢仪，懿局川冲，韶鉴风远，犹鱼剑霜发，气骇□胡，□□□舒，质惊轮扁。加以业精万卷，勤厉三余，总艺必能，尤闲吏道，隋释褐拜谒者台奉信郎，皇朝州司户参军、冀州都督府兵曹，又除洛州都督府法曹，寻转大理寺司直，仍迁大理丞。至於刑名区绪，丝纶案牍，爰下丹笔，不紊黄砂。
梧台自清，隶林无怨。又除都官员外郎，又迁刑部郎中，又除户部郎中。香浮青琐，袭武帐以腾芬；星丽紫微，映文昌而惊色。又除夏川都督府司马，又除交州都督府长史，寻转泉州长史。同赵虞之忠笃，奏用山公；类陶猷之隽望，擢称王道。□当扈翠华於松，乘朱大於槐衢。岂谓逝水奔涛，黄陂遽落；藏山掩岫，嵇玉先颓。以显庆三年九月十七日薨於德懋里之私第，春秋七十有二。夫人彭城徐氏，陈侍中左仆射太子少傅建昌侯凌之孙，隋秘书丞朝散大夫法言之第五女也。
禀玉方流，资旋圆新，文清菊颂，藻莹苹诗，嫒范不留，柔华早翳，粤以大唐显庆三年岁次戊午十月庚戌朔廿四日癸酉同葬邙山平乐之原，礼也。长子览，泣尽寒泉，思穷风树，嗟鲸之莫晓，痛鹤埏之永暮，惧陵谷之有迁，庶琬石而无蠹。其词曰：
岩岩琼构，眇眇珠源，峰横乌道，枝架龙门。羽仪分映，锺鼎交喧，基声咸美，翼子谋孙。其一。猗欤盛德，含和履庆，仪肃霜景，情华冰镜。照缙家国，问望斯令，梁木遽摧，阅川俄泳。其二。双棺止奠，两挽移，丹旌飞卷，白骥迟留。日寒精晦，云昏色愁，露啼蔓草，风断行楸，佳城永，惠间空流。其三。
显庆三年岁次戊午十月庚戌朔廿四日癸酉（录自《洛阳出土历代墓志辑绳》）
№显庆０２６
【盖】
失。
【志文】
唐故梁□□□孙萧君墓志记君讳令惩，字令惩，兰陵人，帝喾之远裔也。昔微子以殷王之嫡嗣，建国於前；丞相以汉帝之功□，封□於後。自兹已降，弈叶弥隆。七代祖顺之，梁文皇帝。六代祖衍，梁武皇帝。五代祖统，梁昭明皇帝。高祖，梁宣皇帝。曾祖岑，梁吴王。祖瑾，梁侍中。永修侯。父泽，庐州司马。君即司马之第三子也。幼而奇嶷，性自天知。司徒辩李之年，才堪王佐；顷托孔师之岁，智识过人。是知哲聪明，不幸短命。呜呼哀哉！痛之深矣。忽以永徽□年十月九日，卒於益州成都馆舍，春秋四十有九。乃於显庆三年十一月五日，葬於河南芒山之原。将恐悠悠千载，无圆石□可观；杳杳遐年，罕方砖而为识。故勒斯文，庶存不朽者哉。
（录自《隋唐五代墓志汇编》洛阳卷第三册）
№显庆０２７
【盖】
失。
【志文】
大唐故白水县令段文政墓志并序段字文政，青州北海人也。盖段干木之苗裔。乃祖乃考，允武允文。祖恒，周任大都督骠骑将军，深卫霍之寄；父顺，隋任龙州司马，冠杨蔡之荣。代表簪缨，固为不朽。乌胎碧海，鉴皇曦之渐升；云曳丹光，机帝道之方始。於是男先未兆，见义必为。奉羁纟以前驱，挺干戈而後命。内韬文德，外建武功。勋有实归，官无虚授。释褐任骁骑尉，未足酬庸。荷祖祢之余徽，光阴竟远，俄迁徐州蕲县令。公政有闻，猛兽浮江，灾虫越境。改授同州白水令，乌仪金牖，鸾降玉阶。董安於之韦宽，西门豹之弦急，彼昔称最，此今兼之。夫人边氏，隋陕州刺史稳之孙，卫州新乡令集之女。同心偕老，相敬如宾。公春秋八十有七，夫人春秋七十，卒於私第。即以显庆三年十一月五日合葬於京兆乐里村之原，礼也。
长子天性，善解居丧。行路见闻，谁不掩泣。乃为铭曰：猗欤段君，禀神孤挺，擢干千寻，澄波万顷。武略超迈，文才秀回，辕下飞声，囊中脱颖。其一。戢兵弭戟，擢能乔徙，恩树一同，威清百里。谣音载路，弦歌盈耳，庭有翔鸾，野无惊雉。其二。皇天辅德，年殆期颐，福善何在？歼良此时。光阴徂谢，宅兆攸宜，不刊贞石，芳烈谁知？（录自《隋唐五代墓志汇编》陕西卷第三册）
№显庆０２８
【盖】
大唐故县公夫人魏郡君长孙氏墓志
【志文】
大唐故太子中舍人县公夫人魏郡君长孙氏墓志铭并序夫人讳弄，字和儿，河南洛阳人也。当涂之龙飞玄朔，累叶重光，奄有诸华。本枝百代，分宗命氏，发自天津，锡利建。是称王族，传诸史册，今可得而略之。高祖俭，魏开府仪同三司、侍中、尚书右仆射，周柱国、少冢宰、太保、郐文公；器量淳深，风格凝远。曾祖隆，周驸马都尉、骠骑大将军、荆州总管、安平伯；名冠时英，望高雅俗。祖懿，大将军、驾部侍郎、蔡州刺史袭郐国公；大川舟楫，广夏栋梁。父颖，硕德高才，奇姿素望，道优运短，时命不俱。夫人派联紫极，飞芳蕙圃。地分黄道，擢秀琼田。言行端庄，工容婉淑。风彩宏瞻，神情鉴朗。志识明以远，操履坚而正。太子中舍人尚书主客郎中县公，地惟鼎族，人称标举；齐姜宋子，是曰嘉姻。辞室备结之盛，冕迎膺合好之礼。以兹邦媛，俪此国华。谐琴瑟之情，叶松萝之茂。调远守之以卑，才高御之以静。重之以门绪克昌，□表爱盛。言容成礼度，进止致仪则。方期偕老，以洁苹蘩，与善愆应，奄缠画哭。徙居以成训，断织以弘道。未尽板舆之欢，遽捐膝下之□。
以贞观十年五月八日，春秋年卅四，终於雍州万年县永兴里之私第。有子曰。缵承堂构，克嗣家声。近侍紫宸，远绥边服。临寒泉而永叹，感风树而长悲。远日既臻，龟筮云袭。以显庆三年岁次戊午十一月十一日迁於先君之旧茔。陵谷有迁，金石无朽。式传芳烈，乃作铭云：水德膺运，是曰当涂，玄野创业，卜洛迁都。伟欤茂绪，猗哉令图，肇祚惟一，锡氏既殊。族派天津，枝分宵极，尚曰宗子，仍参衮职。利涉作舟，举鼎为钅弋，积德无昧，长源不息。贻庆以集，阴只降祉，懿叶女图，名高姆史。合好云匹，秦晋有美，移天曰归，冠盖之里。言遵礼度，才标令淑，其行可履，其言可覆。偕老莫徵，闺门是穆，断织成训，箕裘以复。哀哀嗣子，卜远届期，履霜永叹，寒泉载悲。黯旌旃於松径，翻葆吹於凉ざ；禄万锺其何及，忉再见之无期。
（录自《隋唐五代墓志汇编》陕西卷第三册）
№显庆０２９
【盖】
无字。
【志文】
大唐故使持节泗州诸军事泗州刺史魏府君墓志铭并序君讳伦，字。钜鹿鼓城人也。居隆周以锡茅，因大名而命氏。并光华於史册，此叮略而言焉。曾祖荣，粱散骑常侍、黄门侍郎、宕渠太守；祖敷，周骠骑大将军、光禄大夫、仪同三司，荆州总管、钜鹿郡公，或人居近侍，接鹭於凤池；出镇大藩，著讵谣於童骑。父元凯，隋仪同、袭钜鹿郡公；志肃松筠，遗心毁誉之际；虑清水月，澄听节义之。君霄辰象以降灵，积中和而纳。警谈丛於箫籁，鉴止水於襟情。武德元年起家左亲卫秦府库真兵曹参军事。贞观元年，诏除扬州大都督府兵曹参军。八年，诏授员外散骑侍郎行谯州司马。十五年，诏又除黔州都督府长史，始韬光於下位，总禁卫於戎机；及展骥於长衢，效诚於藩部。既而吴江楚塞，水陆要卫，去彼回耶，实资明略。廿二年，有诏授公使持节泗州诸军事泗州刺史。褰帷千里，威肃百城。风俗可移，曾未期月，谓彼苍之与善，宣政术於遐年；嗟阅水之不留，徙藏舟於夜壑。遘疾终於官第，春秋六十有九。哀切冕旒，废朝三日；所有家□，乘传还京，并给灵举，送至宅所。惟公含仁恕以御物，怀信义以立身。故能宦历清阶，庶僚禀其模楷；践游胜地，朝野钦其德音。所谓令问遐宣，嘉猷济远者矣。以显庆三年十一月廿三日葬於长安县西南细柳之原，礼也。有子思行等，并践霜增慕，攀穹靡及。恐竹素之磨灭，思金石之不朽。旌懋德於幽扃，与天地而长久。其词曰：
在周锡社，居晋传名，芳流有嗣，弈叶飞英。昂昂器宇，肃肃襟情，如兰之馥，如松之贞。褰帷楚地，播美秦京，俄辞白日，奄玄扃。川回广柳，路委飞旌，骏空景落，冒宠烟生。托柔翰於沉础，表遗烈於佳城。
（录自《隋唐五代墓志汇编》陕西卷第三册）
№显庆０３０
【盖】
失。
【志文】
大唐显庆三年十一月廿三日，故武骑尉许王府参军元氏殡於雍州万年县崇义乡＊水东原之里。
（录自《隋唐五代墓志汇编》陕西卷第三册）
№显庆０３１
【盖】
无。
【志文】
砖。朱书墨地。
君讳□□，字善和。张氏分源白水，□□诸邦，揆日瞻星，保居高昌也。ㄜ林令折仁之孙，虎贲将军太隆之子。禀性慈人，挺生武略。未冠之年，从父归朝，游历二京，嘉声早著。幸蒙恩诏，衣锦故里，释褐从官，补任安西都护府参军事。
乘传赴任，旦夕恪勤，未经夕年，转迁士曹参军。孜孜守职，六局叹其用心；肃肃一司，上下赞其能任。许人以诺，由也比之；还渐笃敬，言忠可□，书之绅带。
时遭膏肓之疾，遇和缓而弗瘳；又染重追之こ，见扁鹊而益困。以显庆三年十二月六日，奄然正寝，春秋廿有七。其月十二日葬於斯墓。
（新疆考古所藏志，录自侯灿《解放後新出土吐鲁番墓志录》）
№显庆０３２
【盖】
失。
【志文】
唐故王处士墓志铭并序君讳信，字善，太原人世。君资神川渎，上参润於隆河；禀量□泽，□连光於彩璧。高明察则，赵□霄腾，致汪汪乃□□海□器□济，畿宇昭融。问一知十之奇，文石采毫之艺，莫不□□其妙；索隐钩深，俱荷堂构之基。贾谊之□□□□□同志。粤以显庆四年正月一日卒於私第，春秋□十有三。呜呼哀哉！哲人其萎，士庶同哀，岂□国□□落太祖之悲□□□终龟贞筮协。粤以显庆□年四月廿八日葬於邙□□□乡，礼也。息琏温良凯顺，孝感由□□□□た□茵，故亦冬□翠笋，□年代遐＊，令德淑□，□刊，式照遗烈。乃为铭曰：
缉熙上相，寅亮魏蕃，偃息廊庙，式弭戊旃。一代□美，千秋誉传，琳球出，杞梓蝉联，金相玉振，令问□□。其一。呜呼泉路，有夫无归，上其宅兆，终然允吉。杳杳长夜悠悠玄室，哀挽凄断，风杨萧＊，万古黄泉，千秋白日。
显庆四年正月廿八日（录自《洛阳出土历代墓志辑绳》）
№显庆０３３
【盖】
失。
【志文】
大唐文林郎刘代宝夫人张氏墓志铭夫人氏族南阳□鄂人也。其先□□帝□子之苗裔。因官迁徙，流寓雍州。□极□基，蝉联不绝。尔其鸿源远派，测日浮天，□绪扶疏，于云蔽月。祖飞声于魏代，叔腾茂于隋朝。并独映当时，国华人望，焕乎前史，可略言焉。夫人禀性温柔，媲春云而等润；情贞洁，将秋月以齐明。岂谓婴痼缠こ，奄从窀穸。粤以显庆四年岁次已未三月戊寅朔六日癸未，卒于长安县光德坊之私第，春秋五十。
即以其月十九日＊于城西高阳原茔，礼也。将恐陵谷迁贸，馀芳莫傅。刊兹琬琰，□其令德。其词曰：
猗欤张氏，源茂隆，讠廷生今淑，克继家雄。润　　云泽，贞方月融，宁期恍忽，不尽遐纵。隙驷难羁，尺波□澜，一忄吴惠□，奄从窀穸。□□冥寂，泉宫□□，显晦斯殊，□之痛惜。
（录自《隋唐五代墓志汇编》陕西卷第三册）　
№显庆０３４
【盖】
失。
【志文】
大唐故处士刘君墓志君讳宽，字慈裕，河南洛阳人也。其先出于有汉河王德之裔。自素灵表庆，赤伏呈休，分茂绪于皇枝，派昌源于□液。棘座玄冕，槐路丹裳，焕烂建晖，丝纶叠采，祖宝，齐州别驾；父让，隋骠骑将军。州□□清，休徵思海沂之咏。
匈奴殄灭，共（下泐）之词。君气茂中和，神清□达，腾芬负剑，□□□□，离树之辰。八索九丘，鳞年受于左史；五申三令，□日习于孙吴。祖以志守丘园，□捐干禄，排金雾而□□，披□云而赏心。不交吕以鸿轩，登攀嵇而凤举。负郭穷巷，□□陈平之家；樽酒不空，何殊□举之室。加之信行弦□，分义霜明，好事相趋，父游若市。方欲投纶渭，应兆匡周，不谓梦奠两楹，奄随千古。以大唐显庆四年龙□己未四日丁未朔终於立德里，春秋六十四。即以其月廿六日，葬於邙岭之南原。其地也，则金谷园之东寻，平乐宛之西岗，北眺□河，白波萦□；南瞻天岳，□□舒庭。形胜所先，莫斯之极。嗣子□感□过庭之靡及，悲陟＊之何追，绝曾子之浆泣，□□之□。仍恐武陵山徙，番禺岫沉，勒此泉，式□幽壤。其词曰：
昭哉往□，□矣前王，素灵效祉，赤伏呈祥。建社分竹，锡土开疆。棘庭槐路，玄冕丹裳。猗欤处士，乐谷安道。风□素衿，情流□□。□□七贵，其游叫告。仁□是□，金□非（下泐）
（录自《隋唐五代墓志汇编》洛阳卷第四册）
№显庆０３５
【盖】
失。
【志文】
大唐故上骑都尉李君墓志铭君讳政，字玄安，魏州贵乡人也。隋东都河南令之孙，唐宜州司士之第二子。
十指发择仁智，挺奇才於兰畹；高山难仰，崇峻宇於宫佣。器蕴蓝田，调谐金石。
志□员教，又穷王人之阃阈，性好钟律，尽丝竹之玄妙；善属文艺，乐兆优游一面。结交通人，许其家声。既而福善无效，报施□欤，产眼流□□人□□。以显庆四年七月四日，终於万年县平康之里第。春秋七十有一，以其年其月七日，葬於川乡之界也。丹壑有变，夜台无晓，冀铭以德署，庶齐芳於黄鸟。其刊铭：
□□□□，是曰良弓，铿锵雅度，肃穆清风。□□□典，芳逾桂丛。哀深灭性，堂□□□。□帷徒掩，寒床镇空，荒凉孤坠，理□□玄，寂寞千载，无终□□。
（西安碑林藏）
№显庆０３６
【盖】
失。
【志文】
大唐王君墓志君讳约，字伏仁，太原人也。其清源远派，奕叶光辉，递代相承，子孙标秀，固以葳蕤图史，炳发书诗，器□弘深，英风挺特。祖惮，齐任恒州司法；有志无时，□宦游於□位。父兴，隋任豫州汝阳县丞。公清廉在□，不独美於慎知；恩煦庇人，岂直哥於来晚。是以价逸士林，名重邦彦，情田秀举，莹仁义於兰荪；心镜清通，振贞顺於松桂。将欲耀彩金门，申材玉铉，不请逢於点额，退守丘园　。遂乃韬光，怡神养志，且延时泽，望毕天年。岂意身染瘵こ，□膏肓萦滞，非医缓之能知，□恫弥留，岂严君之识卦。於是花霄落，忽同逝水，春秋五十有七，以显庆四年六月廿日卒於河南县忠顺坊之第。即以其年七月九日窆於邙山之□，礼也。斯乃香烟式路，散氤氲於四空；朱降天；□孤魂於□野。灵需回轨，行云为之徘徊；孝子崩摧，飞禽颉颃，庶恐寂寥终固，地久天长，海变为田，陵渝成谷，□修斯制，旌表泉门，幸同日月以长悬，等乾坤而不朽。呜呼哀哉！乃为铭曰：猗与乃祖，邈矣弥芳，策名委质，效节勤王。奇材远振，地久天长，诞滋茂族，令问令望。伊君特达，卓荦不群，弃彼余绪，混俗荣身。忽摧荆岫，□质成尘，□□空设，□川□棘，哀哉陇树，窀穸谁闻？（录自《洛阳出土历代墓志辑绳》）
№显庆０３７
【盖】
失。
【志文】
大唐故洛州洛阳县洛川乡前冀州南宫县尉张君直妻杨夫人墓志铭若夫疏层峰於日范，派余浪於天津，其有禀坤德以凝姿，处巽位而为范者，其在夫人乎！夫人大娘，洛阳人也。祖苟，晋河内郡守，惟良是属，共理攸推，德冠朝英，道称人杰。父宝德，文林郎，□□□彦，待诏金门，上格心之言，流不空之咏。夫人挺秀容於婺彩，姿丽范於娥灵。洎结之有从，每献兰而受赐。
展宾仪於饣盍耨，沮贫志於拾遗，绝稚节於弦歌，风花於霏雪。高文丽则，ゼ月扇於紫霜，佐彼小山之宾，蕴此大家之称。嗟乎！珠碎星仪，掩夜晖於汉曲；璧亏月彩，晦朝鉴於楼前，以显庆四年六月廿三日卒於斯第，春秋□十有七。即以其年七月九日，葬於河南北山郏辱阝之里。有子善才，任慈州吉昌县主簿。怨代耕之无养，思负米之何从，贯霜露以摧心，欣昊天而泣血。惧桑海之变易，敢纪烈於镌。呜呼哀哉！乃为铭曰：
降生淑美，蕴兹容德，已表母仪，爰成妇则，□舟靡固，悬车奄息。其一。
吹喧山道，挽断松区，风肃□□，霜□寒芜，于嗟兮辞白日，恻怆兮掩黄垆。其二。
（周绍良藏拓本）
№显庆０３８
【盖】
大唐故陶府君墓志铭
【志文】
唐故右翊卫陶君墓志并序君讳後兴，本系寻阳郡。枝分叶散，今有雍州蓝田人也。火运疏基，炳遥宗於邃古；金符握纪，振远裔於遐龄。晋则八翼登朝，绚清徽於图谍，宋乃三芝遁侣，标素范於缣缃。曾祖讳安，周任仪问三司、池阳县开国侯、南行台总管；祖讳爱，周任硕三乡，仪同河东，迁州刺史；父讳模，隋任雍州大兴县令；咸以重规叠矩，驰推望一於时；桂馥兰芬，著芳声於千里。惟君灵歧嶷，诞质淳和，业履清韶，识度弘远，天经地义，蕴之於自然；复礼劳谦，挺之乎天性。虽复宦无朱紫，地劣膏腴，名已动於缙绅，道文光於里。故得家风克跻，庭训逾严，有礼有慈，有仁有义。岂谓倾曦易谢，颓魄难留，辅德无徵，奄荒窀穸。春秋七十有三，以显庆四年岁在己未七月景子朔六日辛未卒於隆政坊之第。呜呼哀哉！厥妻宋氏，京华令望，降年不永，久谢朝霜。孝子静智，仰颜子之懿躅，酌姬旦之余风。敬启玄台，肃迁灵座。即以其月廿七日壬寅，葬於雍州长安县西南高阳原之野。乃为铭曰：
桓公表胤，微士疏，羽仪朝野，糠比山龙。如如璧，且卿且公。惟君系此，载衍英风。禀德仁义，乃积温恭，则竞，谁谓昊天，乃终厥命。贞嫔早化，蕙问已傅。既开荒隧，还幽泉。双□□策，四た晨迁，银台饰，玉匣停弦。
陇树凄凉，松风萧瑟，む帷空敞，佳城尽谧。翠柏□烟，高坟掩日，一扃方石，徽猷永逸，息静智发愿念佛诵经，为亡考亡妣神牛净度。
（西安碑林藏石）
№显庆０３９
【盖】
失。
【志文】
唐故处士王君墓志铭并序君讳行，字希行，琅耶人也。今寓居洛阳焉。原夫柱础流润，云叶布於琼峰；条风凝煦，秀萼光於瑶树。是知文华缛绣，擅独步於荆南；武烈冰霜，振英风于赵北。岂唯金章独耀，银艾清芬，叠采吹于铜街，骛华轩于紫禁。言穷者，其在兹乎！祖勖，北齐奉朝请；父□，隋奉诚尉；并体局端和，神情沉晤，誉光州里，风偃士林，薄游取位，无干机务。亦犹秋兰挺馥，避紫陌而芳幽；春花耀彩，慝青林而孤映。处土劭名绮且，蓥质髫年，总诗礼以趋庭，远叶仓韩之志；苞孝友於初学，襟期高阶之风。於是署行议年，乘箭驰而一息；ㄈ装戒山，□龙门以奋飞。於时隋运告终，胶船溺浪，方岳昏於夕雾，关塞於重扃。窜身荒谷，削迹岩岫，及瞻呜社，□由微尚，遂乃□心胜迹，栖志玄宗，陶嘉月於秋辰，庆花朝於春日。追□金谷，□弦韵以惊尘；洽宴高阳，青田满而颓玉。不谓未穷楚乐，掩流水於号锺；方遗孙谋，息微言於王叶。春秋六十有□，去显庆三年五月四日，终於嘉善里私第。夫人双氏，锺秀翠微，派流芝浦，风驰蕙问，云郁兰仪，履贞操於松标，韫明＊於初日。机神晤爽，雅量晖凝，道命□杨，言归王氏。
既如宾於饣盍耨，终叶敬於齐眉，有辅君子之心，无替克修之志。岂其惊流桂水，照落芳洲。去永徽元年六月十四日，终於第。以显庆五年岁次二月朔一日与处士合葬於北邙之阳，礼也。次荒郊，轮移洛渚，雾黯黯而离合，云惨惨而低举。掩宝匣於雕龙，怆分星於玉{助}。薤露悲兮振松贾，哀笳凝兮栖宿楚，勒遗德於贞碑，迈千秋而流誉。其词曰：
鸿源远派，辅周从秦。尹歌京兆，文擅江滨。显允君子，履信辅仁。气参颜闵，恕德近邻。蹈道无验，福扃吉固。如何昊仓，歼此美度。蕙帐□阴，兰亭早暮。冰镜沉晖，松萝罢露。陇月空霏，长杨翻素。
（录自《隋唐五代墓志汇编》洛阳卷第四册）
№显庆０４０
【盖】
无。
【志文】
圣道寺故大比丘尼修行法师灰身塔大唐显庆五年二月八日弟子修惠、法力、客尚法成、胡子修辨等敬造，修澄四果。
（录自《宝山灵泉寺》）
№显庆０４１
【盖】
无。
【志文】
雍州长安县归化乡故人杜道愿，作在蒿□南头第四家，故立铭记。显庆五年二月三日。
（录自《考古与文物》一九九一年第四期）
№显庆０４２
【盖】
大唐赵王故妃宇文氏墓志铭
【志文】
大唐赵王故妃宇文氏墓志铭妃讳修多罗，字普明，河南洛阳人也。长源远派，导清汉之波澜；繁枝秀峙，排紫霄而森郁。衣冠百代，焕烂典坟；盛德千祀，光华史册。祖□，隋开府仪同三司、左翊卫大将军、司徒、尚书令、十郡太守，皇朝赠司空、上柱国、许国公；立言立事，缙绅模楷。父士及，皇朝詹事、右卫大将军、中书令、殿中监、凉州都督，赠左卫大将军、上柱国、郢国公；博物稽古，周行领袖。妃玉质幼彰，金声夙表。体生知之远量，进退崇於姆师；怀上智之达情，折旋由於礼训。故能飞名戚里，偶德盛蕃。兰石称奇，适比坚芳之姓；珠贝称美，未慨明润之姿。进对如流，临疑若晓。绿＊成列，竞禀清规：彤管有炜，争模懿则。若乃银函紫书之秘，玉琴素女之弦，莫不究其精微，穷其要妙。圆流方折，往往清通。丹桂紫芝，连连累秀。既而俄婴美疹，福善无徵。遂使婺影归星，指丹霄而人汉；娥灵赴月，亻素白云升空。以显庆五年五月三日薨於豫州，礼也。将恐形销一木，无以纪其徽尘；碑碎九原，非复知芳烈。式镌幽础，乃作铭云：
鼎鼎彼传，衣冠继武，诞兹懿淑，光俦帝绪，四德云备，六行斯举。其一。
猗欤丽质，爰有令词，缄情率礼，酌范陈诗，孤松挺操，衤农李呈姿。其二。岂伊穹昊，与善携手，飙陨瑶华，霜凋玉树，□□易往，奔羲难驻。其三。灵盾晓引，哀挽晨移，愁云起而龙□举，悲风急而凤管吹，指朽壤兮无灭，刊贞石兮在斯。
（西安昭陵博物馆藏石，录自《昭陵碑石》）
№显庆０４３
【盖】
大唐裴君故刘氏铭
【志文】
大唐监察御史裴炎故妻刘氏墓志铭并序夫人讳，徐州沛人也。若夫陶唐建国，盛绪昭於上年；中阳纂图，茂族繁於後叶。或儒或素，且公且侯，莫不照烂缣缃，葳蕤篆册者也。曾祖轸，齐谏议大夫、高平太守；祖子将，齐和州刺史；匪躬效节，折王槛而驰声；字俗流仁，剖金书而著美。父德敏，见任潭州都督、望都县开国公。蕴方邵之铃略，体宣霸之循良。江湘传来晚之谣，关河结去思之咏。夫人公之第三女也。自笄五稔，归於我焉。地尽膏腴，家极锺鼎，而能慝淑为性，柔婉成姿，服闺训而不渝，佩兰仪而有则，泰而思约，贵而不骄，初无华侈之求，方深负戴之乐。俄而罹母忧，另擗逾制，乐{苔木}过常，姜桂绝兹，饣粥进，甫在数月，竟不胜哀。唐显庆五年正月廿六日卒於兴道里之第，春秋卅有四。呜呼哀哉！以其年十一月五日改瘗於义善乡之原。兆次悲杨，山椒落桂，尘鸾隐镜，月兔临窗。辟虚账而伺依，拂寒筵而无睹，刊悲贞石，乃作铭曰：
遥遥毕胄，弈弈高门，扰龙贻祉，分蛇判源。德充绂，道溢丘园，连镳骏骥，接翼翔。族开绵绪，家传余庆，载延伊人，克光柔令。风仪树则，幽闲表性，制壶唯和，承尊以敬。自缠缠创巨，沉忧十旬，长号沮魄，积毁销神。始增孺慕，终婴灭□，一□□□，□□□□。库柳至昂，行委郁，寒风凄断，平原超乎。陇祭宿兮羁禽，山庭照兮孤月。己复已兮流恨，□暮悲兮永别。
显庆五年十一月五日裴炎记（录自《文博》一九九二年第五期）
№显庆０４４
【盖】
张君墓志
【志文】
君讳亮，本潞州铜县人也。取睽锡姓，派轩后□开宗；藉旧珥貂，光汉代而滋胤。源流不竭，余庆代钟。其高祖讳遗，齐任并州祭酒；其曾祖讳贵，隋官乡郡掾；祖讳光，隋任阳城县功曹。君讳亮，心枢明□，中局俨温，经纶之初，驱除未息，妖氛蔽景，巨猾滔天，刘武窃号阻兵，偷安巢募，窥觎九丘之位，凭陵汾晋之间。君乃鉴韫知机，志怀先觉，去兹凶迹，归乎顺涂。武德二年，蒙授本县尉。旋属官减，饵道□居，天不遗，遽从过隙，春秋七十有五，显庆四年卒於家。夫人李氏，春秋六十有三，弟讳，君风标义勇，雅尚□□，抚剑从戎，提戈应募，怀安王录，□建德之效忠□□□振师。降年不永，春秋五十，卒於家。
妻李，六十有一。伯子文志、□□、文祥等，以君汉之岁，建子之月，成杰之朔，於张村北三里卜定坟茔，迁□合葬。惧陵谷之坏促，乃纪德於华氏。其辞曰：
宗源既□，胤流靡竭，兰秀菊芳，松欢柏悦。仪形总化，泉□昼闭，千龄之後，志题无绝。良木□朽大□颓，伤心忉骨，呜呼哀哉！卒於唐显庆五年岁次庚申十一月戊戌胡十二日。
（录自《隋唐五代墓志汇编》山西卷第一册）
№显庆０４５
【盖】
失。
【志文】
唐故赵郡李处士墓志铭君讳，字玄节，赵郡高邑人也。若夫紫色浮□，□□源於绵牒；清澜泛舳，镜□□於遐龄。□蔼缇□，可略言也。曾祖亮，齐任□州刺史；祖，齐任□州别驾；父郎，隋任冀州南宫县令，并□韶和□逸气，□淳粹之休质。若长衢骋骥，则海沂之表聿兴；□壤飞鸟，则宵德之歌载伫。惟君杨□□都，腾景山园，摭六艺之芳华，漱三玄之（下泐）雪交；唯云松其是游，抱素霜明。（下泐）装难辔，未矫翰於蓬囊；梦坚易侵，（下泐）於蒿里。以显庆五年十月廿七日遘疾，（下泐）春秋六十有一，则以显庆五年岁次庚申十一月戊戌朔廿三日庚申，葬於洛阳县清风乡即（下泐）也。悲夫！泉宇杳杳，松门寂寂，空（下泐）堂之客，惧舟壑之迁贸，恐□罗之池石（下泐）休绩呼。哀哉！乃为铭曰：
紫气□□，玄宗远□。落落高逸，亭亭孤映。爰挺华髦，含章□□。□□□德，□霞表性。
（录自《隋唐五代墓志汇编》洛阳卷第四册）
№显庆０４６
【盖】
唐故处士范君墓志。
【志文】
唐故处士范君夫人韩氏墓志铭君讳澄，字世清，并州晋阳人也。轩辕黄帝之後，范蠡之苗裔。列国封疆，分枝布叶，周於六合，溢往九州，积德累仁，重规叠矩，专门相袭，高盖成阴，因官流移，播居土□。祖协，齐任大统檀特寺大监、行北地太守、胜宁二州刺史，□□侯。父昌，隋任雍州司户参军、金州垣县令。君以志存山水，性好清虚，玩习琴书，不求荣仕。学称博物，言吐悬河之流；才号温徽，文等荆山之玉。久相敬重，有类神仙，见之者再揖卧龙，闻之者云中三驾。宜应享滋多算，永保遐年。
白鹿之瑞不臻，黄鸟之悲奄及。贞观十年九月七日卒於私第，春秋六十有三。夫人韩氏，贵望贤家，天潢派族，妇仪早秀，来醮高门，类洛浦之妃，等巫山之女。
非风飘香自馥，凌步罗袜生尘。谁谓积善无徵，奄从风烛。显庆五年岁次庚申十一月戊戌朔十八日乙卯，春秋七十，终於家第。即以其月廿九日合葬州城西南五里之原。左瞻壶□，右眺青漳，南顾五龙，北署三珑。恐桑田碧海，陵谷迁移，勒石玄功，冀其不朽，呜呼哀哉！乃为铭曰：
维祖维考，如如璋，谈说诸侯，讽谏帝王，高冠岌岌，佩玉锵锵，在家作栋，在国为梁。月往日来，金乌迅速，德音盛播，芳猷始沃。丹联翩，灵需憩＊，万代孤坟，千年ㄆ木。
（录自《文物》一九八九年第六期）
№显庆０４７
【盖】
唐故七品宫人墓志铭
【志文】
亡宫人七品墓志铭故宫人者，不知何许人也，莫详其氏族。以其六行有闻，四德无阙，良家入选，得侍宫闱。加以□□敦厚，温柔恭顺，达於故事，□□□□□□，虚躬以接物，用□在□授名班，旦夕驱驰，□□□□□周千月，春秋卅九，以大唐显庆五年其月其日，卒於患坊。呜呼哀哉！即以其年十三日葬於□□也。记其词曰：
日往月来，天长地久，□生危促，年永上寿。人从厚夜，俄悲垄首，佳城见□，贤芳不朽！（录自《隋唐五代墓志汇编》陕西卷第三册）
№显庆０４８
【盖】
无。
【志文】
　砖。
大唐显庆六年正月廿四日故永州强刺史孙妻范阳祖氏之铭。
（录自《隋唐五代墓志汇编》北京卷第一册）　
№显庆０４９
【盖】
失。
【志文】
齐冠军将军青州高阳郡守阳君墓志铭并序君讳昕，字元景，北平无终人也。惟开基之系，封邑之源，出於轩辕，肇自姬姓。景王少子，食采阳繁，因地命氏，斯为茂族。或□鹤驾，眙贶玉田；或棘署槐庭，书功金册。大德不泯，风流逾劭。高祖嘉，燕辟公府掾；曾祖南风，後魏平州刺史、北平侯；祖虬，後魏北平荣阳二郡守，袭爵北平侯；父荣，太山郡守、北徐州刺史，赠鸿胪卿；并业高器重，国华时望，推诚砥行，翼载元首。
君毓自芝兰之室，长於道义之门，不杂风尘，率由名教，神情警悟，秀质飙举，网络群书，庖厨六律，阁下用杨修之敏，马上得阮之才。齐文宣帝构绪霸图，作魏元辅，特蒙辟引，拜相府默曹参军。于时霸朝文翰，军国谘谋，一则二则，系君是寄。俄而祸生窃发，文宣□□，天保二年擢授给事黄门侍郎、北平县子。
夕拜青琐，晨趋丹墀，从容献替，声誉籍甚。洎草玄成疾，不堪近侍，出除冠军将军、青州高阳郡守。京师蒙福，如见细侯；冯翊恩愆，若逢延寿。庶盐梅玉鼎，丹青神化。福善无验，请祷不从，却粒徒言，易篑便及。齐天保二年薨於郡，瘗於汴州之尉氏界。夫人河南元氏，隋开皇十二年薨於乘氏。以大唐显庆六年二月十九日迁君神合葬於洛州北邙山招觉寺东南二里。陵谷非长久之地，坟茔有磨灭之期，敢铭幽壤，寄之白日。铭曰：
ゼ光赤野，□派沧溟，公侯之胤，川岳之灵。载诞君子，桂馥兰馨，文兼刻鹤，勤类收萤。或纡绶，方系青冥，如何一息，翻销百。□凄野挽，鸟思山扃。
（周绍良藏拓本）
№显庆０５０
【盖】
大唐故董夫人墓志铭
【志文】
大唐故董夫人墓志铭夫人姓董氏，陇西享煌人。其先出自翟王翳之後也。长源远逝，汉水耀玄珠之珍；崇基峻极，昆岳挺之实。自兹厥後，衮绂相承，门德家风，可略言矣。大父俭，周酒泉郡太守；父恭，隋建安县令；或设钩钜以效官，佩韦弦而著绩，俗歌五，人称三善。夫人肇自笄年，作嫔君子，四德无爽，三英兼备。
属穹苍不来，早丧所天。藐尔诸孤，零丁在疚。左提右挈，辛苦备尝；前襟後裾，艰险毕至。纵陶家之母，譬此未当；孟氏之亲，方斯岂喻。夫人晚节，志尚幽玄，栖心净境，凝神释教。冀皇天辅德，积善有徵；何图构疾，方从大渐。临当属绩，爰有贵言：吾没之後，不须棺葬，致诸岩穴，亘望原野。有子明达，死谏未从。徒沥血以陈诚，苍而莫及。虽奉遵顾命，而心府失图。显庆六年二月十八日卒於雍州之万年胜业里，春秋八十有七。还以其年岁次辛酉二月景寅朔廿五日庚寅葬於京兆长安之城南马头空，礼也。哀子明达，望极终天，虽百身而难赎，徒结恨於三泉。勒斯铭於黄壤，庶弥久而芳传。乃为铭曰：
淼淼长源，峻极，锡壤分，胙之王国。其一。股肱蜀室，喉舌魏朝，竭诚既允，尽节惟昭。其二。载诞夫人，天姿令淑，气迈椒兰，质逾松竹。其三。
如何一旦，万古长辞，北风恩结，南枝泪滋。其四。莓莓平Э，萋萋原隰，陇月夜明，松风晓急。无膝下以承恩，对空筵而饮泣。其五。
（录自《隋唐五代墓志汇编》陕西卷第三册）
№显庆０５１
【盖】
大唐故高府君墓志铭
【志文】
唐故雍州新丰县丞高君墓志铭并序君讳文，字进，南阳城人也。昔泣四彰至孝之仁，持竿著勤学之德，门兹以降，代人焉。父讳往，隋任凉州昌松县令。灌坛息雨，超有留椟之清规；单父调弦，迈驯之盛烈。君承雅素之余绪，禀贞白之遗风，包罗六艺。东□西宾之颂，金逐文生；登山临水之词，云随句起。既而名高乡曲，利用王庭，弃幽谷之，对金门之策。乃授雍州新丰县丞。邑带骊山，地瞵灞岸，京畿辐凑，机务实繁。君毗费有方，考称善最，其清如镜，其直如绳。豪杰惧秋霜之威，萌庶怀冬日之惠。方当迁乔林水，驰誉九皋。岂谓二竖成灾，虚炼金丹之酒；三灵降谴，空备玉釜之香。以大业四年八月七日卒，春秋九十四。夫人吴氏，暮雨朝霞，冰清玉洁。缘情体物，班女愧载纨之篇；灯酒执巾，孟光惭举案之礼。秦晋是匹，琴瑟斯调。自□剑分雄，卫舟起咏，既钟[C260]酷，遂积沉こ，以武德二年五月日长逝，春秋五十。以显庆六岁次辛酉二月甲寅朔廿九日壬午，迁窆合葬於邙山之阳，礼也。薤露与孤犭爰共断，松风与寡鹤俱凄。播美誉於泉扃，勒清徽於贞础。□□□夫君立德，令誉芬芳，述职京辅，驰名帝乡。粤惟伉俪，□超孟光。
久谐琴瑟，早睦潘杨。其一。遽摧梁不，终萎哲人，千龄月夜，万代无春。勒铭泉户，永播芳尘。其二。
（录自《隋唐五代墓志汇编》洛阳卷第四册）
№显庆０５２
【盖】
大唐故郭府君墓志铭
【志文】
大唐故郭府君墓志铭府君讳敬善，字咳，太原人也。其先出自帝喾，宗于有周。承远叶以临云，派洪源於浴日。重规叠矩，载德象贤。开鼎族於黄图，纂台门於赤县。风流千祀，冠冕百王，昭晰缇箱，可略言也。高祖智，後魏秘书郎、郢州刺史。祖徽，周洵州刺史，隋太仆卿、安城县公。考荣，周宣纳上士、平阳县开国侯，寻迁通州刺史、光禄大夫、右候卫大将军，赠兵部尚书。公即尚书第二子也。卞和之玉，蕴彩荆山；灵蛇之珠，发光随水。禀造化之冲氧，应乾坤之淳精。崇琬琰於胸怀，结藻缋於襟抱。礼法仁孝之素，德义廉让之风。宇宙酌其清猷，缙绅仰其懿范。
西都金、张之族，东汉杨、袁之家，祖德家风，望我为劣。隋大业年，公以簪裾之胄，起家右卫亲卫。于时君子明夷，小人道长，公遂林沼独乐，潘安仁之闲居，琴书自怡；归赋闭门谢疾，终於有隋。皇运初兴，天下草昧，兵车九合，天下三分，袁、项相持，兵粮匮乏，擢拜公司农寺丞、京城己西营田敕使。公平分水土，敬授稼啬，漕红腐於万里，积仓庾於九年。而辰己临年，郑康成之永逝；妖星犯月，谢庆绪之长辞。以武德七年七月四日构疾，薨於开化里第。长子思简，次子思约，小子贤贵等，风树兴感，霜露增悲，以显庆六年葬万年县铜人之原，礼也。
恐海田遽易，舟壑有迁，纪清风於万代，刊翠琰乎九泉，其词曰：
疏族高辛，派源周氏。岳气河精，天纲地纪。开国承庆，怀璜佩玺。象览载德，谋孙翼子。总兹灵庆，诞斯懿德。出忠人孝，自家形国。万顷陂澄，千寻松直。涉猎经史，优柔翰墨。东川不停，西山景落。遽变海田，俄迁舟壑。丘珑荒凉，风云萧索。三泉厚夜，九京谁作。
（陕西省博物馆藏石）
№显庆０５３
【盖】
　无。
【志文】
□□都维那慧云法师灰身塔□□□□十二月八日弟子等□□□　密娘娘子□敬造。
（录自《宝山灵泉寺》）

●龙朔
№龙朔００１
【盖】
失。
【志文】
大唐故汴州尉氏县主簿史君墓志君讳行简，字居敬，魏州冠氏县凤栖乡大同里人也。家承积庆，疏德水以开源，代袭簪组，资岳灵而诞秀。英猷递发，冠盖伫其风仪；人物相晖，雅俗由其标指。载嗣其德，不陨其名，爰逮於公，弥隆其誉。君丹山迅羽，渥水腾驹，识量疏通，机神爽茂，壮思泉涌，藻若□。翰动霞浮，非假若烟之气；文成绮焕，自计女工之彩。博晓经籍，尤精草隶。弱冠举孝廉，解褐授文林郎，迁汴州尉氏县主簿。居官清约，徽誉载弘，莅事宽平，嘉声逾远。庶云兴尺表，竦腾虬於碧雾；风生苹末，理鹏翰於丹青。而细柳光驰，虞泉易谢。秀而不实，碎此贞坚。
遘疾，以显庆五年四月卅日卒於官第，春秋卅有六。粤以六年岁次辛酉三月景申朔改为龙朔元年十一日景午迁窆於河南县平乐乡北邙之山，礼也。南临清洛，穷地轴以疏流；北带崇邙，耸烟霞以列傲。松风晓劲，将楚挽以俱酸；笳声夕引，与哀犭爰而并思。弟行珍，恸桓山之永诀，悲棣萼於泉扃，扪素心而沥赡，仰苍天以掩泣，徒结思於陟岗，恨驰晖之遽戢。乃勒铭於兹篆，□贞规以碣立。其词曰：
箭水开源，九里疏润。云峰秀极，千寻标峻。德劭往初，庆锺来胤。黄陂万顷，孔墙数仞。可畏後生，器符先进。其一。鸿陆斯渐，骥余足。阅水难留，劳生易促。霜夺晨秀，风飘夜烛。背伊阙以低徊，指邙山而踯躅。信天伦其靡诉，虽百身而何赎。聊纪德於泉扃，庶遗芳而可录。
龙朔元年三月十一日（录自《隋唐五代墓志汇编》洛阳卷第四册）
№龙朔００２
【盖】
无。
【志文】
圣道寺故大比丘尼□□法师灰身堵□龙朔元年四月八日，弟子法叶等法造。
（录自《宝山灵泉寺》）
№龙朔００３
【盖】
龙君墓志
【志文】
君讳澄，字玄靖，胧西牛心郡人也。昔缙云命官，引苍精而纪号；刘累掌豢，因鳞长以开宗。资此二源，遂光千叶，若乃段业云季，逢固节以扶危；楚霸将倾，且捐躯而亻旬敌。祖真，隋任鹰扬；父伽，皇朝以宿德年高，板授辽州刺史；清规懿范，标榜人伦，茂实嘉猷，激扬乡誉。君分球吐润，折桂腾芳，绮服翔英，青襟擢秀，游书猎藻，托剑奔奇，以武艺见知，擢任西明府旅帅。君奉上以礼，统下以方。遂属凶奴未宁，从军北讨，既而□清瀚海，雾廓龙庭，纶积策驭，授骁骑尉，寻转任校尉。君志虽温柔，行乃贞厉，耻居下职，思效深功。乃厕纶言，宣风绝域。已穷定远之境，方成博望之功。既而昆岳途遥，玉门难返，乃属狂凶纵虐，狡寇傍侵，固守穷城，以一当万，道殚援绝，执节而终，呜呼哀哉！实其命也。寻遇诸蕃无事，後使言归，遂奉灵躯，以还前壤，年六十六。大唐龙朔元年七月十三日窆於苑西。嗣子痛其道之永绝，伤泉途之已深，爰述清风，式为颂曰：
猗猗茂族，赫赫华宗，或称唐杜，或号豢龙。冠冕弈弈，人物雍雍，笃生是子，德表琮。握武临戎，功苞在列，茂实芳猷，独高先哲不郡，妙智斯绝，使奉皇□，行逾圣辙。阆岭超遥，玉门迢＊，于嗟哲人，道穷斯逝。不遂生还，式从兹瘗，年代虽易，徽音恒继。
（录自《隋唐五代墓志汇编》山西卷第一册）
№龙朔００４
【盖】
大唐德业寺故尼法矩墓志铭
【志文】
大唐德业寺故尼法矩墓志铭并序师讳□，俗姓周，州人也。先世为相，五族封侯，俱禀英贤，光仪父徽。
矩师童□仙心，胸衿孝质。幼而蔬食□□信珍□□用溺於友□。恒怖罗於俗□，又□善□大□从之。师乃从命宫闱，方得出家，遂□本愿，请道崎岖。不惮耆□之弊，归□□念。自就精奇徒□，气志高清，风神朗悟，戒□同洁，身□澄净。
每游心惠路，肆志禅门。而暴疾繁增，大渐将至。以龙朔元年八月十七日奄从迁化，葬於咸阳之岭，春秋七十有七。师女尼惠业，昊天罔极，泣血无追。师徒姊妹等，揽涕潺，中情凄断。刊岷石以述德，表嘉猷於千纪。乃为铭曰：
泡幻讵久，响炎无定，夙悟真空，早明佛性。世纲壹除，怨憎不竞，觉观内薰，神仪外映。悲□明珠，伤摧□镜，埋躯九泉，□□□□。
（录自《隋唐五代墓志汇编》陕西卷第三册）
№龙朔００５
【盖】
失。
【志文】
张士高，本望南阳，相州林虑县人也。惟君建国承家，赐姓命族，导长源於蒙汜，构远叶於扶桑。祖荣宗，怀袖万顷，标榜一时，跬三台而上游，登四岳而杰立，羽仪当伐，□俗归怀，德被黔黎，辞兼丹染。君资神昂宿，禀气嵩山，百金不足著其情，四时无以遏其信。蓝田之生璧，丹穴之育雏，岩岩与嵩岱齐峰，洋洋共江河并注。千寻特秀，栋梁之器先标；六翮孤飞，羽仪之望已显。建临部，飞莅人，信之如日，归之如流□，济之以礼，不假蒲鞭之以盛；示之以信，无违竹马之契。方谓皇天无亲，唯德是辅；神不与善，方亏远步，斯则霄中坠羽，□□□光，松筠见，芝兰被刈。去武德五年二月廿四日，崩於魏地。
呜呼哀哉！悲伤黎庶，放闺门伎妾之所传，□高□於鸟□□虽欲闲居养志，不汲汲於荣华；乐道亡忧，岂戚戚於贫贱。将恐河移岳毁，谷变陵迁，余美不传，有时歇灭，若不勒石镌金，何以永年长久？粤以大唐龙朔元年辛亥之月廿三日乙酉，葬於行山之东，□都西北，右有合涧之川，左带□□之阜，山地与方世而无违，勒石幽冥，守大地而俱毕。乃为铭曰：
高峰极天，长□带地，华源播德，开基□志。其一。繁衍不穷，蝉联相继，九畹芬兰，百亩树蕙。其二。朝光已没，夜川不止，有异人谋，终同覆水。雪落山丘，蹉跎蚁，谁谓天道，俄从蒿里。其三。泉门鸟思，垄树风哀，天长地短，古往今来。番番陇路，寂寂荒□，丹青有变，金石不□。
（录自《隋唐五代墓志汇编》北京大学卷第一册）
№龙朔００６
【盖】
大唐故闻喜县主墓志
【志文】
　大唐刘应道妻故闻喜县主墓志主讳婉顺，字不娘。高祖武皇帝之孙，隐太子第二女也。夙标清惠，长擅柔朋。友爱自衷，仁恕在物。器宇闲淑，风容秀美。固以荷灵宸施，傅质天仪。
年十七而封，仍降嫔於我。谦裕之道，因心而非饰；从顺之宜，即事而呈美。奉尊接下，外谐内睦。实彼美之恒誉，将何得而称焉。少而志学，及长逾励。壶务之余，披省无辍。虽名家之说，未足解颐；而历代之事，其如抵掌。至於艺术方技咸毕留思；诸子群言，鲜或道略。雅好文集，特加钦味。每属新声逸韵，无亏鉴赏。至若目见心存，耳闻□诵。始窥文而辩意。未终篇而究理。与仆并驱于畴昔，余每有鬼焉。及陈废兴，叙通塞，商榷人物，综名理。抗论发辞，莫不穷其指要。实有大丈夫之致，岂儿妇人之流与！而固存挹。耻於眩曜，与朋类常谈，未尝及乎经史。不有忉问，终日如愚，虽亲亲之伦，竟无睹其奥者。且其姿神警晤，操履贞确，行无矫迹，言不诡辞，动必应机，事非失礼，深远财利，不为苟得，性重周急，期之阙己，戒於积聚，有必能散，生资所务，取给而已。
吾睹其孜孜之德，罕见营营之心。加以识尚清远，不昧流俗，卜祝巫觋，屏之物外；祈祷占筮，绝乎虑表。而特简之从，节於宾对；非岁时旅见密亲，无逾阈之谒。自姻戚之余妇人，亦不妄叙。持家驭下，严而有别，中外悬隔，言问罕通。
虽於墙宇之内，亦必慎其游践。平居未尝临ト，少长竟不窥园。近自家僮，卒无识者。斯亦匹妇之为谅也，终无夺鄙夫之志。余材命兼薄，班衤失久微，而左迁除名，屯否相属。彼固于荣辱，齐其得丧。同安菲贱，共甘黜免，始无容，终怀坦虑。自三周启路，二纪於兹。虽余率礼多愆，而彼伏义无爽，片言必顺，一行靡乖。歌螽斯而谕美，仰关雎以同好。友逾琴瑟，韵若埙篪，携手之游，无睽寸影；如实之膳，罕违终食。言念百龄，初非始望；死生契阔，庶期偕老。孰谓斯人，遽有斯酷。昔伯鸾启齿，托意形骸之外；奉倩伤神，奇情言行之表。况美兼双妇，恩总二夫，一遇之款既深，再得之悲逾切。龙朔元年夏，遘疾数旬，六月六日，薨於长安居德坊第，春秋卅。呜呼！人之云亡，天其丧予。怀璧非罪，毁玉何冤。奄坠梁，永辞兰室。锺期已逝，唯余绝赏之弦；风氏虽存，无复同心之质。其年十一月六日窆於雍州万年县洪原乡之少陵原。去掩穷埏，照室之珍俄远；归临虚寝，比德之实长空。方吊影於孤鸾，独吞声於离剑。足以哀倾楚咏，恨动潘文。余素阙词情，罕尝编缉。徒以心目所记，随第疏之，将假容於匠者，虑菁华以丧实。聊陈匪石，式备迁陵，余欲谁欺，敢虚其美尔。其逝矣，何嗟及情深反袂，吾道穷矣！投笔拊襟，於斯绝矣！（录自《隋唐五代墓志汇编》陕西卷第三册）
№龙朔００７
【盖】
失。
【志文】
唐故游击将军左领军丰仪府果毅都尉何君墓志铭并序公讳光，字昭德，陈郡庐江人也。层澜发，架蓬墟而委态；华基远构，掩□岑而戴极。若乃龙翰凤雏之美，金璋绪之盛，故以飞英窦篆，绚彩瑶编，可略而阙也。曾祖雅，梁婺州刺史；祖亮，陈豫章太守。或业优该综，指芸阁以驰芳；或道穆循良，临筱区而擢秀。父嗣，江都郡郡守。陶姿孔室，标琏器以疑规；述职淮南，叶江灵而演映。君懿宇严秘，仰云构而齐深；冲量凝明，湛霜浔而切净。扫室弘议，纵横之气已高；投笔兴怀，漂姚之功可立。弦开月影，褫朱雁於空；剑挺星华，矫素犭爰於风路。而天营地切，羽林寄重，爰以良家，遂参英选，起家为亲卫，又转亲卫校尉，从班例也。肃影辰轩，驰襟霄极，岁序遄积，诚勤克著。至贞观廿一年□月□诏授游击将军、丰仪府果毅都尉。宠章逾盛，荣望斯隆，有光威武之重，实允城之寄。方谓庆蔼延祉，耀金吾以擅荣；而灵景驰阴，徙铜仪而莫驻。遂使狼精辍映，龙韬晦色，指滕城而独远，蹈丰京而不归。
悲夫！以龙朔元年九月二日卒於里第，春秋七十二。子护军元廓，永惟终养，仰风枝而未静；载想趋间，践霜庭以增亻动。而龟谋已叶，鹤隧行封。爰以龙朔元年十一月十八日安厝於邙原，礼也。夫以朽壤难固，沦波匪常，恐岘山之或毁，而樗墓之云伤。刊无鬼於沉石，庶不泯於遗芳。其铭曰：
弈弈虚趾，悠悠源。粤兹鼎族，谅表台门。庭分丹组，室耀琼轩。荣帷必复，道实。其一。擢秀金柯，承华宝气。风韵韶举，神姿雄毅。艺穷弋道，心标剑意。寄重戎昭，荣符都尉。其二。永言家祉，方弘庆灵。未穷修路，遽迫浮生。
迢迢陇首，杳杳佳城。一归冥漠，空备哀荣。其三。实铎霄惊，缟骖晨发。容卫低举，郊原芜没。松路吟风，山门上月。陵谷徒毁，贞芳无歇。
大唐龙朔元年岁次辛酉壬辰朔十八日己酉葬。
（录自《隋唐五代墓志汇编》洛阳卷第四册）
№龙朔００８
【盖】
大唐亡七品尼墓志
【志文】
德业寺亡七品尼墓志铭法师圆流，挺□芳，析含珍，人选宫闱，不详氏族。□黔黎，锺上仙，以哀出家，修道为□，□□弗遇，奄逝东川。千月遽周，几□西□春秋五十六，龙朔元年十二月十三日卒於德业寺。即以其年其月十八日葬於咸阳原。恐桑田海变，陵谷贸迁，勒石玄门，用传不朽。其词曰：
百川弗息，千月遐周，奄辞惊岳，永山丘。下泉日□，上□云愁，勒兹玄石，以表芳猷。
（录自《隋唐五代墓志汇编》陕西卷第三册）
№龙朔００９
【盖】
失。
【文】
唐德业寺亡尼七品墓志铭法师悬劫树因，览龙□之□□；顿□□果，镜石室之微言。遂□□□为心，幽闲成德。迥无白之玷，惟□□管之□，岂直戒策独□，固宜勒心法海。春秋四十有二，龙朔元年十二月六日卒於德业之寺。即於其年十二月十□日葬於咸阳原，礼也。□石玄门，用傅□□，其铭曰：
□长流□，道□代促，转浮玉□，□际一粟。法船既逝，德音虽续，刊石□□，□性高躅。
（录自《隋唐五代墓志汇编》陕西卷第三册）
№龙朔０１０
【盖】
　失。
【志文】
大唐故处士张君墓志铭君讳兴，字文起，南阳西鄂人也，汉太史衡之胤胄。昔灵春西□，留侯□帷幄之□；星移东井，常山兴缔构之功。或师范万乘，昭彰图籍，光临里，焕炳缣缃。异动三台，识司空之忠烈；吟谣雨德，表太守之仁明。弈叶簪裾，蝉联组，规矩重叠，代有人焉。缅究遗编，可略而言矣。曾祖□，□冀州信郡县令；弦歌不奏，美化洽於一同；□□□张，仁风清於百里。祖虔，周太仆寺主簿；才能干济，智略强明，寻□辟除转授瀛州河间县令。父才，隋扬州江都县丞；辅弼风规，俗流清化，赞导名教，邑致歌谣。君胤系高华，等琨吾之良剑；箕裘纂组，若青丘之祥鸾。义烈因心，未资於典籍；忠良天纵，不假於规模。崇有道之林宗，慕无为之李耳。名利之所不拘，荣辱之期混。弓旌不应，羔雁无移。道契虚玄，性符高尚。纵寂寥而实趣，持澹泊而怡神。志道研精，非邀鼎食；穷微尽要，讵徇轻肥。得性□书，吟啸烟霞之表；时谈物义，进退木雁之间。妙款荣期，高符黄绮，时从三径，乍抚一弦。以道义而为尊，轻蝉冕而非赞。探赜幽隐，迥迈□惠之机；致远钩深，遥钳黄老之趣。想秦晋之存匹，昆潘阳之代亲，遂婚於辰州辰溪县令汉阳赵徽之女。幽闲婉慝，中馈聿修；懿淑温和，母仪□守。君纂业成劳，遇扬雄之痼疾；淫书作瘵，遭皇甫之沉疴。气拥膏肓，疾缠腠理，属华佗而不愈，见扁鹊而无瘳。以贞观廿二年七月廿七日卒於私第，春秋六十有二。夫人赵氏，卒於永徽四年，春秋六十。粤以龙朔元年岁次辛酉十月癸亥朔廿三日乙酉合葬於故邺城西八里，礼也。面平原，背漳浦，左带芜城，右连林麓，刊兹玄石，纪以清徽，勒彼鸿名，光斯泉户。庶使青山为砺，表盛德而弥芳；碧海成田，阐嘉声而不泯。呜呼哀哉！乃为铭曰：
规矩重叠，璋代映，三台表异，两岐兴咏。人伦楷模，缙绅龟镜，百代逾芳，华龄弥竟。道合幽玄，性符林壑，迹齿沧波，名□台阁。贵不充讠屈，贱不殒镌，思巧雕龙，光逾列鹤。有谓升堂，相期人室，帷薄□空，繁华未实。忽不幸，咄嗟已失，一棺既闭，万事长□。茗荛垄□，＊□山足，露销草□，风飞树绿。玄门一□，□□无追，□□□□贞芳载烛。
（录自《隋唐五代墓志汇编》河北卷第一册）
№龙朔０１１
【盖】
失。
【志文】
唐故顺政郡君许夫人墓志铭并序顺政郡君许夫人者，中书令之子，内史侍郎之孙，宦历二朝，家传万石，扬眉亻免睫，早识人情，觐雪听琴，见推神悟。年十有四，归於冯氏。潘州刺史顺政公其人焉。中馈是供，外言无间，阮德如之嫁妹，妇德犹偏；张京兆之侍妻，时议未许。夫人闺房□□，风气独高，加以习训礼闱，数游文圃，翰墨尤善，睦悦必书。班姬之团扇人怀，涂淑之宝钗曜首。辞深哀怨，义切风霜，以今望古，将无鬼色。显庆三年，初蒙邑号，宠命既备，车服有章，所以警戒相成之道，婉娩听从之事，虽酌诸故实，亦发自天心。用能使傅姆获安，僚庶胥悦。龙朔元年遘疾，未几，薨於内寝。使君抚孩幼而长号，悼音容之永绝，空想如实之日，终无再得之期。况复临大王之雄风，照君子之光月，凝阶露冷，人牖霞红，林□□虫，云间断雁，於斯时也，岂直神伤而已哉。即以其年十二月廿四日窆於潘州南巴县之下浮里，呜呼哀哉！乃为铭曰：
在唐凝绩，於周利建，祚土惟中，降年於万。闺房挺秀，淑顺先闻，是称玉洁，亦皆兰薰。百两言归。三周始那，日居未几，人斯何遽？云收雨夕，彩没霞朝，一瞻河鼓，再断星桥。纨素空声，金翠掩色，备物有像，幽途无极。蒙蒙陇雾，飒飒风杨，身将地厚，义禀天长。
（录自《文物》一九九零年第七期）
№龙朔０１２
【盖】
无。
【志文】
砖。朱书墨地。
龙朔二年正月廿六日命墓，春秋年七十。赵善德为妻。
（新疆博物馆藏志，录自侯灿《解放後新出土吐鲁番墓志录》）
№龙朔０１３
【盖】
失。
【志文】
唐光州光山县丞孔君墓志铭君讳信，字信思，鲁郡曲阜人也。原夫承芳桂薄，□华（下残）粹兰（下泐）於紫陌，是知载德□绪，逸天纵於（下泐」庆後昆，於天（下泐）炎汉。於是龟组相映，银光交晖，骛□□於（下泐）金□於云阁者也。祖那延，齐左武卫车骑将军；□业，隋镇南府车骑；并贞规远逵，茂范清通，疏（下泐）霜□□□性。君奇踪□毕，异响日新。□镜澈於秋浔，□田□□春{路}。弟乃高韵岐嶷，挺一枝於仙桂；凝华点绚，光（下泐）册。於是青衿鸿渐，紫笏鸾翔，□泉□停割，鸾剑不□倚。永徽六年，除□州平城县□。秩满言归，显庆三年，授光州光山县丞。既而建□□消龙□於野及□□圣历强仕斯过，以其□□□相□忧劳，未□遂靓志丘□，负杖茂林，微□似申正□隐居之志。若乃□□□□，游衍忘疲。
逍遥自得，不觉老□。其未穷楚筵，俄忽千日之期；留赏菊潭，奄落十枝之影。
越龙朔元年九月九日，终於光州光山县，春秋五十有六。以龙朔二年二月十日，权殡於邙山之阳平乐村之原，礼也。呜呼！洞庭波从，凫舟俄远，□月峰沉，陟岵何及。嗣子□本□荷堂□寂垅树苍芒□朝雾之□殇，悼昏风之凝帐。仰昊天之莫及，敢□言□铜□。其词曰：
（上泐）郁□丹林。澄兰桂之芳馥，振琼瑶之清音。奄（下泐）风月（下泐）
瑟琴□霜凄兮凝□路□楚森□□□深。
（录自《隋唐五代墓志汇编》洛阳卷第四册）　
№龙朔０１４
【盖】
张君墓志
【志文】
大唐故郑州荣阳县令上骑都尉张府君墓志铭并序君讳楚贤，字东箭，清河东武城人，汉赵王耳之後也，昔者轩丘纂历，隆星精而命氏；盟津誓旅，董戎律以开封，猃狁内侵，资仁孝以衄锐；蛮荆外僭，伫致师而丧绩。居汉则留侯决胜，在晋则司空博闻，奕叶英华，联绵相属，焕乎方册，可得言之。曾祖兰，梁伏波将军、尚书左民郎、南谯州刺史、武城侯。秀气温润，风襟爽朗，贞以厉俗，惠以临人。祖球，北齐龙骧将军、清河郡太守，周大象中，破陈寇，即家授上开府仪同三司，机算弘深，英图凝远，文德可以案部，武略可以绥边。父渊，隋上开府仪同三司、抚显济三州刺史、辽东道行军总管、潭连郴永衡五州诸军事，潭州总管、上大将军、文安县公、谥曰庄。隋史有传。
功参十乱，道迈五臣；立事立言，师王友帝。君即文安公之第二子也。女床之鸟，生而五色；渥水之媒，孕必千里。山川灵贶，景宿菁华，诞以英髦，郁为时秀。
综有入神之思，学道却非圣之书。幼智夙成，龆年早惠。隋起家为左亲侍。属炎精失驭，寓内分崩，君静卧郊园，甘其堙暖。洎皇唐革命，区夏谧宁，物色遐栖，旁求衮胄。君振鳞奋羽，应此荣班，以武德七年，授东宫左率府录事参军；贞观元年，转州录事参军；六年，除洛州都督府士曹参军；十一年，迁隆州新政县令；十八年，迁通直郎，行郑州荣阳县令，加上骑都尉。重泉舞鸾之绩，远谢烹鲜；叶县飞凫之政，遥惭制锦。虽割鸡之谕，有屈通才，而狎雉之规，终能训俗。每弦歌暇日，纵情文酒，去思遗爱，誉重当时。及悬车告归，丘园晦迹，抚琴书以自得，偶谈笑而为怀。而落景不追，年光倏逝，辅仁与善，谅为徒说。
以龙朔元年五月廿二日遘疾，薨於雍州之第，春秋七十有七。惟公器宇疏朗，风姿明发，行则模楷，言必义方。喜愠不形於色，穷通无改其操，身长八尺，腰带十围，辩耀碧，词警素。而西州石折，东岱神游，俄沈阴律之灰，永伏阳泉之气。呜呼！粤以二年二月廿四日迁厝於万年县洪固乡凤栖之原，礼也。嗣子虔礼，原州法曹参军；忠以事主，孝以事亲，迈吴隐之恸，超何曾之瘠，永惟懿业，庶传终古。犹子思讷，恭承宅兆，拊膺摧慕，掩涕挥毫，敬为铭曰：
姬川派族，楚服开封，汜桥孺子，长安圣童。枝分月桂，叶散风松，门趋厚舄，庭歌钟。其一。伏波天挺，睹奥穷微，龙骧应变，奋宣威。文安忠武，远虑深谋，金声玉润，昭晰相辉。其二。猗欤盛德，诞兹时秀，纷郁文宗，英华衮胄。气冲牛斗，精生虹玖，若┪之芳，如兰之臭。其三。爰初振羽，委质重离，飞文缛烂，雕章锦ゼ。川俗易，洛夙移，仁流乳雉，政狎童儿。其四。叶县飞凫，太丘星聚，座客恒满，鸣琴日抚。邑从灾蝗，郊流泽雨，雅俗模楷，缙绅规矩。其五。倏乖五福，俄从九京，云昏旧陇，月暗新茔。一朝玄隧，万古■情，墓封秦野，魂归武城。其六。
（录自《考古与文物》一九八三年第三期）
№龙朔０１５
【盖】
大唐故赵君墓志之铭
【志文】
大唐故朝散大夫赵府君墓志铭公讳顺，字孝昌，雍州万年人世。其先命氏，出自冬日之恩；代袭簪裾，传芳假寐之後。弈叶重光，共春花而并丽；连辉不绝，与秋月而齐明。代有斯贤，公即其人也。祖父等并位隆台鼎，业冠萧张。道亚生知，学标儒范。公职参五等，望重二台。养志翰林，栖心文史。琴台鹤舞，声入夏弦弦；沟帐萤飞，光流春诵。
岂意天道无徵，辅仁虚说。摧鳞横海，无复吐浪之期；折翮摩霄，讵有搏风之日。
梁珠掩耀，楚璧韬辉。既遘疚弥留，隙驹难驻。以龙朔二年岁次壬戍三月庚寅朔十八日丁未卒於私第，春秋有七十。即以其年四月庚申朔二日辛酉陪葬於崇义乡之原，礼也。哀子等凝悲望景，思结攀辕。薤露朝歌，凄伤士庶。恐人代超忽，水变山移，故勒芳碑，用旌厥美。呜呼哀哉！乃为铭曰：
洪源浩荡，崇基峻峙，迈德俊贤，哲人君子。悦礼敦诗，游文息史，道映齐邦，光流千里。孔璧难窥，黄陂非拟，明润珠玑，香逾兰芷。其一。灵韫将降，广柳临途，哀伤行路，泣涕涟如。坟新月照，松短烟疏，德音永播，千载莫渝。
（录自《隋唐五代墓志汇编》陕西卷第三册）
№龙朔０１６
【盖】
失。
【志文】
大唐故上柱国咸阳府长上果毅杨君墓志铭君讳智积，字仲谋，弘农华阴人也。瑞禽旌祉，戢翮驯箱；祥鱼表符，奋鳞飞陛。而乃曜台云阁，敷燮理於炎行；端揆礼闱，播宰物於金驭。於是潜流景福，晖光本枝，爰暨我尊，貂蝉靡绝。曾祖钦，周任夏州刺史；[B206]窜兴祠；惠政才杨，蝥销启咏。祖磨，隋鹰扬；宏谋远略，独冠当时；仁勇英姿，器光前代。
父神通，居义府果毅、大将军，商河男；幼而奇杰，倜偿逸群，体道怀贞，学该内外。耻隋陆之无武，嗤绛灌之无文，运策齿孙吴，击剑齐张项。君素禀琼津，夙承兰秀，挺不＊於＊岁，纵任侠於髫年。仁孝自天，忠恪弥著，绩效克隆，光斯显职，以功授上柱国，除咸阳府长上左果毅。夫爪牙之寄，实属贞良；警亻敫文棍，信惟武将。委之以心膂，宠之以荣班，执戟列含香之臣，曳朱参紫绶之礻失。但以＊越闽骆，蚁聚蜂屯，水耨火耕，至张鼠寺。公雄谋英略，独断如流，九地九天，若指诸掌。以公果勇，差副元戎，前茅虑无，中权后劲，有征无战。承响自清，旋凯岭南，倏同诸葛；身死王事；抑类伏波；生人玉门，遂乖定远。以龙朔二年五月廿二日薨於滕州道行军所，春秋五十有一。材官衔泪，忠吮之深仁；兵士悲嗟，荷单醪之弘泽。夫人程氏，鹤翔杼表，鸾翥毫端，蕴四德以光时，苞六行而范物。杏梁摧构，奄弃遐龄；桂树圮枝，馥销长夜。粤以乾封二年八月十八日合葬於冯翊北临高乡之原。父悼掌珠之匿景，哀弄玉之潜晖，切太尉之深痛，悲司徒之形衰。勒斯铭而表德，播令质於冥泉，冀佳城之一启，希千裁而扬徽。乃为铭曰：长河带地，高掌极天，诞兹灵秀，挺此英贤。弈代台铉，朝野羽仪，令德遐备，实惟帝师。於穆祖考，工剑工书，舞於华陛，静柝穹庐。惟公克荷，绍隆堂构，内侍禁闱，外韬氛寇。武陵沉影，水亡魂，身死王事，流芳後昆。厥父追悼，旌其淑贞，风凄陇首，月惨山扃，刊兹玄石，永播嘉声。
（录自《隋唐五代墓志汇编》北京大学卷第一册）
№龙朔０１７
【盖】
大唐故王君墓志之铭
【志文】
大唐故司宗寺丞上骑都尉王君墓志铭并序君讳植，字文端，太原晋阳人也。因官徙宅，今为京兆万年人。叶令周储，分灵庆之族；秦将汉尹，擅簪绂之门。儒素家傅，英贤代出。祖才，隋胜州录事参军事；父兴，邢州柏人县令；或振领提经，良牧逸而坐啸；或导德齐礼，乐土舞其弦歌。谣咏所传，清风犹在。君幼挺聪异，博综典坟，特好九章之书，尤精五听之术。历代沿革，因特轻重，若视诸掌，悉究其源。年廿三，雅州贡明法，省试择第，授大理寺录事。丹笔无冤，黄沙绝滞，迁长安县尉。日觉耳听，片言折狱，堆几之案云撤，盈庭之讼雾收。应诏举迁魏州武阳县今。仍在京州定律令。
讫。赐帛五十匹，授尚书首都事。□辖礼闱，声名兰馥。迁太府寺丞，奉使西域，供仙贺虏军粮。诏以□能可纪，授司典寺丞。推逆人房遗爱等，处事平反，诏以明□典宪，授大理寺丞。频奉国庆，累爵级至上骑都尉。久毗棘□，受贰藩条。
授泾州长史。庞统骥申，王祥歌穆。人司宗戚，妙□□□，授宗正寺丞，奉使越州推事。以龙朔二年二月十日寝疾，卒於会稽郡，时年六十。是月六日改宗正为司宗寺也。其年岁次壬戍，七月戊子朔十九日景午，归葬於京城南十二里高阳原东。呜呼哀哉！吉往凶来，需骖顾步，山路回，古松有偃，佳城傥开，式刊泉石，长旌夜台。词曰：
定鼎开源，飞舄流祉，本枝百代，英奇千祀。道光天爵，居成仁里，大隐於朝，易农而仕。闻诗闻礼，惟君挺生，词绦＊晔，辩囿纵横。金科伫定，璧价资明，一毗四岳，五佐九卿。揽辔洛阳，理冤吴会，昌门白马，江涛素盖。忽指青松，共随丹旆，沉寥秋日，仓芒郊外。高阳之东，坑水之北，亲宾一送，仪形永匿。九京可想，一丘易识，蹉尔后人，无侵无逼。
（录自《隋唐五代墓志汇编》陕西卷第三册）
№龙朔０１８
【盖】
无。
【志文】
龙朔二年闰七月四日，赵绪丰春秋五十二，忽然命终身死。墓表。
（录自侯灿《解放後新出土吐鲁番墓志录》）
№龙朔０１９
【盖】
失。
【志文】
大唐故彭国太妃王氏墓志铭并序太妃讳□，字□，并州太原人也。承驭雁之遥绪，纂飞凫之华胄，三将连晖，荣授钺於秦室；十侯齐轨，盛锵於汉朝。并事该往谍，可略言矣。曾祖震，周上柱国、武安邵公、熊谷二州刺史、延安郡总管；绩宣万里，仁洽百城。祖样，周上柱国、龙康郡公、殿中将军、骠骑大将军；名重一时，位隆五等。叶长公之儒雅，谐去病之英谋。父静，隋朝散大夫；职处清班；祉光遗庆，诞斯贞淑，类巫山之郁云；育此妍姿，若高唐之泄雨。太妃禀灵神婺，孕彩仙娥，充选椒庭，承仪桂殿。鸡鸣始奏，奉环於紫房；翟黻以朝，预箴谏於丹＊。始基嫔德，爰畅徽章，吉梦□□，维城载诞，胙茅土於彭国，位磐石而褰帷，遵三从於□经，膺百年之耨礼。而藏舟有谢，交臂莫留，俄舍高堂，遽悲□夜，粤以龙朔二年八月十三日薨於雍州长安县新昌乡□，年六十有七。即以其年十一月五日，葬於三原，礼也。皇情矜悼，赠有加，□遣司宗少卿监护丧事，爰命有司，乃为铭曰：
叶县垂芳，太原挺望。累□□□，承家礼□。□□令姿，□符荣相。宁临月影，□分□□。丽□□□，清音黎亮。言辞兰室，充选椒房。鸣环复殿，要重廊。逶迤□右，窈窕披香。铅华玉涸，遂饰金相。心谐婉淑，性蕴矜庄。□晷不留，尺波□谢。汉女长往，洛神□□。合浦潜辉，阳台迎□。□□神□，汉漳□□。铭此一朝，传芳九□。
（录自《隋唐五代墓志汇编》陕西卷第一册）
№龙朔０２０
【盖】
失。
【志文】
唐龙朔二年岁次壬戌十一月丙辰朔十三日戊辰前故皮氏府校尉上骑都尉郑吉昌二县令薛公墓志公讳岳，字仲容，河东龙门人也。曾祖晖，魏朝江陵男、左仆射；祖康，周朝镇南将军、雍州刺史、临汾侯；父粲，隋绛州李壁县中正。公禀气贞淳，□承懿德，风神凝朗，皎若秋云，允文允武之工，为将为相之述，可谓留□纟并缃，名存竹帛者也。论将□□三军，比德郑庄讵诅拟，等松筠之操，同竹柏之心，处不忘忠，居益怀损。岂谓与隙驷而不留，化为异物，但掩首玄泉，悲悼何已！（录自《隋唐五代墓志汇编》山西卷第一册）
№龙朔０２１
【盖】
无。
【志文】
砖。朱书墨地。
君讳隆仁，高昌人也，伪主簿范欢伯之长子，伪中郎□之嫡孙。父乃，文资等於夺席，武艺类於卞庄。祖则，望重南金，才超东箭。君乃龃龀之岁，识性鉴通；鸠车之年，仁慈早著。城宾之优，官府称誉。一县铨擢，任为百家之长，乡闾叹其平恕，邻里赞其无私。驱役数年，选任高昌县佐使。在曹肃肃，录司无稽滞之声；公务勃勃，比曹推其无怠。嘉声遐迩，美誉皆闻。简拔贤能，补於新兴副城主。在城检校，百姓歌谣。积善无徵，遭膏肓之疾，医药不损，转剧日臻，龙朔三年正月廿六日亡於私第，其年二月六日殡於高昌县北原，礼也。呜呼哀哉！葬於斯墓。
（新疆博物馆藏志，录自侯灿《解放後新出土吐鲁番墓志录》）
№龙朔０２２
【盖】
失。
【志文】
雍州万年县故大明府校尉墓铭公讳字世通，扬州江部人也。夫五运推迁，察其源而识变；三精垂象，索其隐而知微。昏明之迹可寻，存灭之几乃见。公包上智，性禀中和，早奉阶墀，荷戟腰。赞劳荣显，斯寄爪牙，道映千龄，其在校尉公矣。不谓隙驹鸡驻，晨露巳曦，光疾暴增，化从风烛，时年五十有五。己掩殡於荒衢。母邓氏，春秋六十有三，以龙朔二年七月廿四日终於私第。即以三年二月乙酉朔十二日乙亥迁窆雍州长安县永寿乡之□，礼也。息等夙傅风□，□孝久彰。今择吉辰，启故坟以合新穴。悲身下泪，展拜奠於秦川，敢颂遗才，勒斯铭志。
（录自《隋唐五代墓志汇编》陕西卷第三册）
№龙朔０２３
【盖】
龙君墓志
【志文】
大唐故骑都尉龙君墓志铭君讳义，字怀亮，晋阳人也。枝分唐日，构旋极以承家；业著□□，□御龙而命氏。遥源□构，可略而言。曾祖康基，齐上开府仪同三司，中书舍人；祖□真，周黎阳总管府鹰扬；或飞缨□□，德茂前星；或弹压关河，爪牙斯在。父恒伽，皇朝授辽州刺史；□□懿范，标榜人伦，茂实嘉猷，激扬乡誉。公禀灵如射，资气□□，早树嘉声，幼标通理。属太君豹变，早顶攀龙，特□隆恩，授公骑都尉。方当陪祠目观，聆万岁之声；扈从游汾，咏秋风之□。高□莫从，奄然长谢，以显庆二年十一月六日终於私第，春秋六十有一。夫人游氏，广平贵族，卿相盛门，□合哲人，□□□□；懿哉芳树，倏雨先凋。譬彼双鸾，存亡忽异；方斯□剑，□後俱沉。贞观十九年十一月廿日而卒。以大唐龙朔三年岁次癸亥二月乙酉朔十二日景申，合葬於晋阳城北□里堀山之原，礼也。嗣子行□等，茹慕纯深，几将灭性，泪下凋松，声凄罢祖。恐陵移壑徙，徽烈靡传，爰勒贞，式□不朽。其词曰：
极天峰峻，带地流畏，蝉联杞梓，并叶琳琅。祖班岳牧，考列文昌，＊铭锺鼎，积著旗裳。其一。载诞哲人，实惟门祉，优游道义，猎略文史。运属龙飞，时逢鹊起，鸣玉乡亭，锵金州里。其二。玉叶先凋，金枝早落，室余龙锦，机残绮鹤。芜没琴台，寂寥筝阁，百身易殒，千金难作。其三。灵需动轫，马嘶原，立扃长□，□庐镇昏，风□□□，□□□□，□□□□，□□□□。
（录自《隋唐五代墓志汇编》山西卷第一册）
№龙朔０２４
【盖】
无。
【志文】
砖。
维大唐龙朔三年岁次癸亥四月甲申朔廿五日戊申，赵海玫墓志惟赵郎禀性纯善，忠孝笃诚，乡闾叹其慈仁，宗族称其孝悌。从今月十一日忽染沉疾，医药无疗，春秋五十有九。谨於龙朔三年葬於斯墓呜呼□□！（录自侯灿《解放後新出土吐鲁番墓志录》）
№龙朔０２５
【盖】
失。
【志文】
大唐故张处士夫人王氏墓志铭并序君讳士干，南阳白水人也。天姿英寺，雅量凝□，桂馥兰芳，含章挺秀，依仁游艺，索隐钩沉。君春秋七十三，卒於私第。夫人太原王氏，少履贞□，无违四德之言；长习组纟川，有叶三从之义。虽居闾用恒，希兰惠之风；和彼瑟琴，景澄□之教。□药贝叶，转诵四时，如□一载。春秋七十三，龙朔三年四月十七日，卒於私第。即以四月廿六日殡於邙山平乐，礼也。坟既允偕老之言，雅符同穴之义。芬芳铭曰：□□有薄，唯龙有津。缅怀自古，钦若□人。嘻不悴色，愠岂悴神。以孝作辅（下泐）邈哉陨，孰嗣清尘。□□□□景行斯仰，兰玉空存，淑人长往。□□□□茂德谁赏，清风鼓振，空流余响。
龙朔三年四月廿六日殡（录自《隋唐五代墓志汇编》洛阳卷第四册）
№龙朔０２６
【盖】
失。
【志文】
唐故明夫人墓志铭并序夫标荣天爵，挺秀人英，感贶星辰，流芳图史者，夫人之家风也。祖胜，隋任上仪同；勋参列土。父深，隋任瀛州刺史；绩著分。夫人莲姿发艳，蕙性流芳，肃チ苹蘩，妙工纟川绢。理当仙辉夕交，湛飞娥於月汉；岂谓瑞彩层消，掩回妃於灵浦。哀子礼等，痛坤仪之罢训，切阴德而沦质，序舅氏於丹铭，播存辉於玄室。铭曰：
五鹿疏基，三乌析氏。遗堂焕构，积流浮委。联耀金玉，叠辉青紫。水火虽迁，风猷讵弭。其一。班女载弄，孟母腾芳。遽辞青史，俄掩玄堂。尘栖鸾镜，影灭虹梁。寒泉水切，春雨徒伤。其二龙朔三年岁次癸亥六月癸未廿七日己酉。
（录自《隋唐五代墓志汇编》洛阳卷第四册）
№龙朔０２７
【盖】
失。
【志文】
唐故礻必阁直司登仕郎王君墓志并序君讳方大，琅耶人也。喾序开祯，金册腾其耀；储仙降祉，王谍荐其华。日月□□，黄土玄石。□徽叠衔珠之彩，铉路交佩遂之光。或蛇萼流规，或凤毛腾迹。缣图可□，庆绪克昌。祖□，周任沂州刺史；□略，隋任兰州司仓；父子唐，初任巴州化城县令；俦徽露冕，谢休□於朱方；偶化鸣琴，惭清猷於卢境。
惟君忧峰禀秀，拥陈桂於贞襟，瑶ㄛ凝胎，疏黄陂於雅□。□□□孝，协迹天机，秉顺持知，昭挥素节。行州里而敷信，交□□而必恭。见恶如探汤，闻善若不及。
兼以驰怀宝地，洗烦想於真源。缔□□沙，树□因於净岸。谅直为德，弗履邪区。
懿哲居心，扬镳正路。洎乎□身秘阁，该七曜於铜仪，局影兰台，辩三光於宣夜。
自家刑国，晷满□祸；资父事君，誉闻朝野。神理贻庆，宜锺遐龄；乾照阻仁，道穷辰巳。春秋有九，以龙朔三年岁在癸亥八月壬午朔十一日壬辰卒於隆政坊之私馆。呜呼哀哉！其妻姬氏，苕芳允塞，兰秘乘襟。光阃秩於门基，销华於泉帐。厥子文贞，隙晖屠想，陟岵缠哀，敬启幽扃，将符故实。即以其月廿一日壬寅拊窆於万年县东南毕原之野。远接章台，近依龙角，结云松於秋甸，鼓风隧於凉。恐环律推年，佳城改色，乃图芳翠琰，遂作铭云：
晋鹤ゼ祥，吕刀凝庆，金陵极选，朱幡交映。价峻□舒，声芬裴令，昆彼江汉，炳灵攸竞。其一。云柯振彩，昆碧腾姿，趋晨□孝，□阈闻慈。三□必践，六行攸宣，违文遽舍，协义遄持。其二。虽轫危城，怛时觉路，福□┙迹，耆隈策步。龟贝可轻，身崖弗顾，智流非远，冥津可渡。其三。玄□阻听，介祉□□，奄消桐露，遽谢兰薰。琴抽玉轸，酒歇金樽，铭旌□拂，薤曲晨喧。其四。
两剑归匣，双盾警辙，柳陌慌飞，松门吹咽。雾埏宵黯，霜萝曙结，俾传终古，恒昭峻烈。其五。
（录自《隋唐五代墓志汇编》陕西卷第三册）
№龙朔０２８
【盖】
大唐故宫府大夫兼司驭少卿裴君志铭
【志文】
大唐故宫府大夫兼检校司驭少卿裴君墓志铭并序君讳告，字圆照，河东闻喜人也。自高阳发系，伯益开基，食采於裴，因而命氏。侍中儒雅，名重汉官；广平淳粹，芳流晋谍。洎兹厥後，代有人焉。誓山书社之荣，粉政医朝之绩，固已茵蔼蒸鼎，昭章彝器，可略而谈也。曾祖鸿智，周龙骧将军、防城都督，转长宁郡守、安西将军、右金紫光禄大夫、骠骑大将军、开府仪同三司、大御正、地官、民部三大夫、使持节熊郢二州诸军事、二州刺史、高邑县侯，赠丰遂资三州刺史；践懿宣德，迪和凝＊，总文武之才，居出内之重。
祖师道，周末起家宜纳中士，隋太子斋帅，转内直监，韫质青田，曜姿黄泽，栖迟义幕，枕藉仁簟，未骋箫云之步，俄深竭井之悲。父怀节，隋举孝廉，释褐太仆丞，迁相州临漳令，以清忠著称，追为侍御史，迁民曹承务郎，转通事谒者，出为襄城郡守，皇朝授秦王府录事参军，转太子詹事丞，门下给事中，为扬、荆二大都督府司马，迁荆府长史，徵拜工部侍郎、太子少詹事、太常少卿、银青光禄大夫，行扬州都督府长史兼越王府长史，除洛州诸军事、洛州刺史，加上护军，薨，谥曰定。纳灵秀起，含章发，志局恬峻，体韵淹和，飞十翼於经郛，礻必三牙於辩囿，韫台辅之暗＊，劳州郡之职，安排自得，时论称焉。君乾粹ゼ灵，坤和授祉，总韶茂於笼褓，体温嶷於髫＊。洎乎弱弁，俊迈不群，辑颜靡忒，慎话无犯，雅图内湛，英彩外融，役礼参和，基忠践正，<广并>繁而综道，居俭而恬欲，情该玄谧，理彻黄中，乐群居业，同方合志。传济南之逸书，如藏鲁壁；颂河之亡箧，若礻必嵩岩。多闻练枉罔之神，博物究台台之祟。清辩泉注，架非马於谈丛；峻藻霞鲜，轶雕龙於翰苑。允所谓宏才焯器，迈俗超时者乎？贞观八年，以茂才应举，射策甲科，授右屯卫骑曹参军，寻迁尚辇直长，转通事舍人。
涉彼清资，光乎近侍，影蕤紫禁，擢步丹掖，忠勤载洽，明敏斯彰。廿一年，君因使初反，太宗临朝，告以定公之患。君欷哽咽，悲动圣衷，乃驰驿遣殿中医人斋药住洛州救疗。及丁艰罚，毁悴过礼，夕溢才举，晨蔬靡荐，哀甚绝浆，情逾嗌粒。服阕，追授本官。永徽元年，以贤良应诏，除尚书兵部员外郎，寻迁守驾部郎中。文昌之府，建礼之闼，卷彼郎官，实惟英选。君伏蒲伫奏，握兰敷旨，宠峻朝炉，恩隆夕怅。龚巨卿之敏达，弥纶旧章；刘伯祖之机辩，闲习故事。
较而言焉，我无惭德。俄迁兵部郎中，又转吏部郎中。五戎务殷，九流任切，参典其要，智效克彰，累加上轻车都尉，迁太子家令，兼检校太仆少卿。寻以官名改制，授宫府大夫，兼检校司驭少卿。晨凤阙，晚憩龙楼，效勤诚於供＊，宣懿绩於闲圉。又尝奉旨造服玩之物，应期毕功，而且精妙以强敏著称，降墨令慰勉。允兹茂德，方谓辅仁，排云区以上征，泳天池而载跃。岂意惊波东逝，遽叹涉洹之妖；景促西崦，俄深游岱之恨。以龙朔二年四月十九日遘疾於西京安兴里第，春秋五十有五。恩敕恩令赐布绢一百廿段，米粟六十石，并借人力幔幕等。
粤以三年岁次癸亥十月辛巳朔五日乙酉，迁窆於绛州闻喜县高阳乡之东凉原，礼也。祥车宿轫，旆晨飞，怆池柳於烟隰，咽薤露於风畿，镂贞琬於重壤，庶终古以流徽。其铭曰：
淼淼灵源，环岩峻趾，累叶增庆，重光锡祉。高邑骏驰，内直英峙，哿矣詹事，芳逾兰芷。其一。凝灵秀岳，集曾川，载怀斯美，君其有焉。殊姿湛穆，雅概贞全，神探虑表，道晰几前。其二。心镜凝烛，情田蕴礻必，秀轨超邻，英朋绝觊。雕材媲质，洪钩偶器，业劭义樽，学该龙遗。其三。言逢有道，乃应宾王，鸣皋振翮，渐陆ゼ光。司辇勤著，吐名扬，来仙闼，文议怀芳。其四。戎机之重，铨管之务，参掌求材，允膺乾顾。焯焯英范，恢恢雅度，徙职铜楼，承恩王裕。其五。浮晖遽尽，昭驾俄沉，佳城永翳，泉路方深。月怆宵垅，风凄晓林，雕版潜闼，式纪徽音。其六。
（录自《隋唐五代墓志汇编》山西卷第一册）
№龙朔０２９　
【盖】
失。
【志文】
公讳珩，字福瓒，并州太原人，远袒龟之後也。夫导源锡胤，派藉翼之洪澜；开国承家，疏腾笙之茂绪。故以羽仪缨黻，粉绘缙绅，篆籀典寻，宪章伦则。惟公器局弘远，识度淹深，摈落侪流，锱铢轩冕，不戚戚於名位，岂遑遑於货财。
性洽天经，行苞地义。践夷齐之雅掺，蹈曾闵之高风，幼挺璋，夙标岐嶷，授武骑尉。怡神丘壑，幽薮销声，游心道德之场，纵志缣缃之圃，超然独往，偃仰泉林，卓尔绝群，不交非类。已而蓼莪结慕，岵屺缠哀，树表建茔，爰措窀穸。
风树之泣，攀诉靡追；负壤之诚，精微斯应。故乃兆之日，灵瑞骈阒；追远之辰，休徵杂沓。皇鉴斯揆，宸贶攸覃，爰锡宠章，方申显秩。遽而年惊辰巳，随落以西沉；珠屑琼琼，从逝川而东注。龙朔三年十月十九日终於第，春秋五十有七。
远近悲伤，莫不挥涕。凄风酸於薤响，咽水怆於萧声，泣露泫於蒿里，愁云晦於柏庭，嗟桃李之才径，叹蒲柳之遽零，虑徽猷之潜翳，托翰墨以流铭。
（录自《隋唐五代墓志汇编》山西卷第一册）
№龙朔０３０
【盖】
失。
【志文】
唐故处土杜君之墓志铭并序君讳博，字候仁，京兆杜陵人也。其先有周之苗裔，因采命氏。仕汉绣衣，诗□□骢之纲；归吴弛胄，预缉止麟之经。夹河署班，荣二昆於周室；虚庭降礼，纡□□於夷门。累德汉图，重光晋史。疏芳嗣彦，贻庆後昆。曾祖天明，魏奉朝请、京兆郡主簿、雍州从事、北地郡太守；具美在躬，深仁被物。大父方兴，魏京兆郡功曹、颍川郡太守，宁州刺史；风高绝代，道悠终古。显考普，周京兆功曹；望重缙绅，声芳党□，安蒲偶俊，应贲群贤。拜黄台、下蔡二郡守，封始平公。尚德之举也。隋任骠骑将军、豫州刺史。闲素经衷，仁明宰岳。宿草云委，遗芳尚新。君毓德华宗，诞灵英胄，器苞瑚琏，业绍箕裘。落落疏标，劲吴筠於贞节；汪汪巨量，吞楚□於冲襟。至孝冥心，宏规惊虑。随末，以父任为兵曹品子。属灵钅夷在牧，＊弧匪咏。乾坤荡雾，海岳倾波。拘鹤舰犭爰，非其雅好。
及闵凶在疚，殆不胜丧，深全礼制，勉哀终服。於是韬辉白社，礻必彩青郊。纫兰以潜芳，葺松岩而缉宇。庭旅能鸣之雁，池藏不系之舟。啸黄＊於春林，羡紫鳞於秋水。方搏鹏翼，极逍遥之游；奄顿暇龄，毕生平之趣。崦颓暮晷，水逝惊波。以贞观八年七月十七日寝疾，终於长安县安乐里之第，春秋七十有三。福愆天萎，道毁人伦。夫人安定皇甫氏，祖宗华族，冠冕士林。秀芳枝於千叶，扇薰风於万古。作嫔效祉，俪张氏之联贤；作则宣仪，擅班家而独妙。终温且惠，淑慎其身。积善庆余，庶礻是多福。如何景命，遽落栖尘。显庆三年十二月十日卒於子任徐州之官舍。以龙朔三年岁次癸亥十月辛巳朔廿九日己酉，合葬於万年县□川乡顿丘里高毕之原，礼也。南通楚望，木落商山之岑；北走燕庄，云愁灞□之曲。嗣子林宗，茹荼蓼之巨痛，陟屺岵之深哀。罢相辞舂，辍歌松衢。客而□星□日薄，壑徙丘移。式题玄础，克播清规。其铭曰：
八川浮纪。三秦表同，爰宅令族，英□盈□。道蓬门，□声棘路，清音遐畅，英□□□。其一。笃生纯懿，徽猷允塞，庆渐联晖，芳贻累德。非交非昧，有典有则，□藉雄□，□□□□。其二。克岐擅敏，含贞体道，御寂游庄，乘玄□老。鹤腾美誉，龙雕□，□□□日，悠悠□□。其三。婉彼令淑，□止言归，虔诚罔坠，肃礼无违。轻云敛□，□雪消霏，□沦桂浦，婺殒珠辉。其四。九畹销芳，千秋景，云愁灞岸，雾□商岭。风凄薤曲，霜□□影，天壤不穷，清徽斯咏。
（录自《隋唐五代墓志汇编》陕西卷第三册）
№龙朔０３１
【盖】
无。
【志文】
圣道寺故大比丘尼道藏灰身塔大唐龙朔三年十一月廿一日弟子善英等为亡师敬造。
（录自《隋唐五代墓志汇编》北京卷第一册）
№龙朔０３２　
【盖】
失。
【志文】
君讳贞，字君干，河东人也。大丞相益州刺史琅琊王薛懿之苗裔，西良王薛兴之後胤。因官晋部，徽望大梁，轩盖门传，□裾积袭。祖季，荆州录事参军；父□，并州祭酒；乃祖乃父，冠冕相承；为质为文，俱参□□。君智信两备，仁勇俱兼，□盈□冲，忠□□□。属先皇龙飞汾□，投募入京，□□□定奸魁，奋戢而□□丑，蒙授上护□、朝散大夫。兼以性仁□慈，崇因树福，斋戒为志，构疾相侵，□□不瘳，沈こ遂固，春秋八十，粤以龙朔三年五月七日薨於私第。其年十二月十七日，葬君於阳邑故城南一百步。其地势也，未谢□□，其所有也，岂封岂树。夫悲缠原野，痛伤行路，呜乎哀哉！长年永记。
（周绍良藏拓本）
№龙朔０３３
【盖】
□□故赠□□□李定公夫人王氏墓志之铭
【志文】
定国夫人即李震妻，原石残缺殊甚，当是由於徐敬业起兵扬州，武后曾令剖坟折棺所致。
大唐故梓州刺（下泐）夫人讳（下泐）阐宏图於秦（下泐）门承锺鼎，人（下泐）赠并州刺（下泐）雍州始平（下泐）清风讴（下泐）长史（下泐）座（下泐）□篪之（下泐）□并茂。龙朔三（下泐）人薨。定公在疚，夫人总摄（下泐）京邑。移丹旒於剑道，回缟驷（下泐）环气象而愈深，於是宅虑真（下泐）一德罔褰，三从有裕。彼苍寡（下泐）於小寝，春秋五十五，迄于大（下泐）人丧女师，岂唯列阃衔哀，殊（下泐）子朔□日□子，合葬于定（下泐）荐蹑清班，循陔之养莫追，望（下泐）多人秀，材惟国桢。百家是式，（下泐）襟凌霰。顾礼求微，披图采绚。（下泐）酏肃事，珠翠防奢。内彰贞婉（上泐）情俄标。敫敫攀柏，哀哀集蓼。（下泐二行）
（西安昭陵博物馆藏石，录自《昭陵碑石》）
№龙朔０３４
【盖】
无。
【志文】
砖。朱书墨地。
伪户部参军宋怀仁墓志君讳怀仁，姓宋氏，高昌人也。禀性聪敏，立志忠诚，敦友季□，孝於父母。
秉冰玉而为性，慎在四知；持水镜而为心，谨於三式。闲於教训，□礼敦诗，文武兼知，志存礼让。勤劳公事，仁智□彰。以爵酬劳，遂伪受户部参军之□。耳顺之後，染悟内经；从心之前，规□无越。天算已尽，奄及悲□，龙朔三□十二月廿四日，卒於私第，春秋七□有一。至龙朔四年正月十二日，葬□高昌县北陵，礼也。生死异路，去住永殊，呜呼哀哉！呜呼哀哉！葬於斯墓。龙朔四年□月十二日辰时葬矣。
（新疆博物馆藏志，录自侯灿《解放後新出土吐鲁番墓志录》）
№龙朔０３５
【盖】
失。
【志文】
魏王府厩牧丞路君墓志铭君讳彻，字文彻，河南洛阳人。其先汉前将军博德，君即其後也。西京列业，婉累德于金藤；东国时乘，缄山河於石室。岂名韬实录，响逸峰摧者也。祖□，齐滏阳令；父买，微尚本州；并蕴枝士林，摅能好事，弘雅，架三善之风；爽气漂漂，欣三乐之咏。故翘仰无极，虚挹愈深。君早著声誉，少长异焉，英风弱冠，堪为士则。既而汉东沦替，江都溺骖，遂迹藏晖，苟免而已。自逢成贷，乐道忘荣，难迁土之情，感榆之志，戢图南□桥翼，委东干之桢锋，不逾父母之邦，俯从负骨之任。选补魏王府厩牧丞。是知山松孤映，乍低枝於丛薄；莲锷ゼ光，或游刃於鸡肋。及王改顺阳，因家不仕，追朋命侣，不觉年颓。方欣异闻日就，挹高风以实□，俄落青山，掩清越瑶渚。春秋五十八，越以龙朔□年三月十七日终於毓财里私第。以其年四月□日葬於北邙之阳，礼也。嗣子行起等，痛八桂飘□，将叶舟□徙壑；七桥虹断，与星影而沉粱。敢述话言。其词云：
连峰上秀，镜水空，清华交映，讵比高纵。允矣□□，载穆家风，文同简玉，艺总谈丛。光□隙驷，影□□□，图音徽於玄石，湛轻雾於青松。
（录自《洛阳出土历代墓志辑绳》）
№龙朔０３６
【盖】
失。
【志文】
（上泐）张君墓志铭并序（上泐）晋司空广武侯华之後。□原（下泐）珥貂继业，固亦光谐前史，此可略言。（下泐）彭城尉父裕，隋魏州贵乡县丞；并以（下泐）高上列□在□声（下泐）令（下泐）早有成□之智，性虚简，美风仪，□孤树之植丹崖，犹明月之澄翠沼。思心千□□□□□左琴右律，每游庄岭，皇明泽洎幽遐□儒□老君竟蒙板授苍州□□令。未几，天涣复洽，迁洛州之□城，俄而梦奠两楹，疾缠二竖，春秋八十有五，粤以龙朔□年七月十九日，终於洛阳嘉善里第。即以其年□月□巳，窆於河南平乐乡李村北一里，礼也。呜呼哀哉！乃为铭曰：
华□所与，台鼎相承。大君莹美，□齐□轨。瞻彼白云，卓焉不□。侔□酒德，若平令闻。板职在庭，是光（下泐）＊，虽长夜之悠悠，实令（下泐）与日月而长久。
（录自《隋唐五代墓志汇编》洛阳卷第四册）

●麟德
№麟德００１
【盖】
失。
【志文】
唐故处士斛斯君夫人董氏墓志铭并序夫人讳董氏河南洛阳人也。原夫В构□基，□高耸而迥时；疏源德水，氵瓜厚地以流清，奕叶传芳，飞缃图谍，播诸史册，可得言焉。祖诃，隋任荆州太守；父文行，皇朝任洛府校尉；功超七□，勇冠三军，孤驾文雄，英才爽异。惟夫人天姿令淑，独秀芝兰，通月魄以腾光，含婺彩而流照。年十有二，归于斛斯氏。
既而作配君子，以事舅姑，奉帚承巾，箴诫有□。闺闱以睦，琴瑟更和。岂图阅水惊涛，隙驹虽□，春秋卅有一，粤以麟德元年正月廿日，寝终於私第。高唐雨断，长绝行云之踪；洛浦神销，永殄雪回之路。即以其月廿八日，葬於河南县□□乡邙山之原，礼也。有子昌，览风树而□□　，泣泉路以摧心，恐岸谷迁讹，丘陵改变，庶传芳迹，乃作铭云：
洪流氵瓜远，德水绵长，门傅冠盖，代袭璋。独秀天姿，孤标令德，箴诫有归，书成女则。有子至孝，性实罕传，风枝恋切，悲感穸泉。谷响□悲，白杨风急，地户展开，□□靡及。
（录自《隋唐五代墓志汇编》北京大学卷第一册）
№麟德００２
【盖】
失。
【志文】
大唐何府君之墓志君讳刚，字僧寿，京兆万年人也。开基颛顼，枝派周文，奕叶与嵩岳齐高，竦干共岱岩争峻，於是芳逾兰桂，誉重琼□，允穆家风，可略言矣。曾祖讳惠，祖讳通，并钦承帝□，□略贤时，轨范彝纶，济物成务。然府君绮纨之岁，性□□宾，暨乎髫龀之年，情欣纵赏，每追游执友，弥好五（下泐）克□律。至若弦歌有舛，微睇瞩於误人（下泐）顾瞻於妙妓，斯乃公之鉴也。及尔年过知命（下泐）鼠之无恒，虔奉禅林，怡心定水，辟诸舟戢，冀越□河；等此津梁，希超苦海。何期积善无验，天不辅仁，奄遘微疴，医扁诊而莫愈；忽逢纤瘵，中跗疗而不瘳。荏苒弥留，至于大渐，粤以麟德元年岁次甲子二月己卯朔九日丁亥终於胜业私第，春秋七十有六。即以其年其月廿四日葬於灞＊之间，其所乃三辅之胜地，礼也。呜呼哀哉！痛当何逮？孝子等：兴陟岵之望，泣血盈襟，怀昊天之恩，绝浆殆灭。恐田成碧海，地涸黄河，故勒凿铭，用□陵谷。其辞曰：
旒冠冕，後弥蝉联。乃祖乃父，惟孝惟贤。君之所玩，音律为先。年龄既迈，志爱林泉。谁知余善，及受衰缠。命随风烛，气逐霄烟。芳蕙苑，掩彩蓝田。琼有，玉无专。忽辞兰宇，永谢华筵。
（录自《隋唐五代墓志汇编》陕西卷第一册）
№麟德００３
【盖】
无。
【志文】
碑形，缺铭词，疑在侧或背，失拓。
大唐故刘夫人墓志铭夫人讳三娘，彭城人。适牛氏，诞一男一女。麟德元年二月廿六日卒，春秋廿有九。其年岁在甲子三月己酉六日甲寅，权窆於州西南，乃为铭曰。
（录自《文物参考资料》一九五六年六月号）
№麟德００４
【盖】
无。
【志文】
砖。
（上泐）□追墓志（上泐）字高昌都□人也。（下泐）文质斌斌，礼仪兼备，仕□迥无差，昆季之谐。孝恭膝下，事於（下泐）几无亏，局抗温床，康和寿者，无灾（下泐）
起，奄影难留，沉疾又加，医疗不□，春秋卅有七。以麟德元年三月十五日□於第。即其月廿二日葬於北原，礼也。□□之墓立两周（下泐）哀哉！葬（录自侯灿《解放後新出土吐鲁番墓志录》）
№麟德００５
【盖】
失。
【志文】
德业寺亡尼墓志铭并序尼□□□人也，资于兰畹，禀质荆岩，戒行无亏，志存玄理。超三界之俗网，践八正之徽猷。真拯彼群生，纳之寿域。不意一报将尽，千月奄同。春秋，大唐麟德元年二月终於。月日葬於原，礼也。恐年移陵谷，海变桑田。勒石泉扃，用传不朽。其词曰：
托生王国，乃出天人，西垂甘露，东转法轮。超彼三有，除兹六尘，□身虽谢，□芬讵歇。不睹谈玄，终伤埋窟，徒栖夕鸟，虚明夜月。
（录自（隋唐五代墓志汇编》陕西卷第三册）
№麟德００６
【盖】
失。
【志文】
此石漫漶下半部，但与前一德业寺亡尼墓志铭文相近，可互补。德业寺亡七品墓志铭亡尼者，不知何许人也。（下泐）□荆□性□冲虚，志存玄□，（下泐）之俗网；践八政之徽猷。滔宏妙（下泐）□总法徒之纲纪。不意（下泐）□□春秋九十五，以麟德元年四月十二日，终於德业寺。恐（下泐）□石泉扃，用傅不（下泐）托生王国，□出夫人，西垂（下泐）□□超□三有除□六（下泐）□还伏□□儿灯□□（下泐）□□□伤埋（下泐）
（录自《隋唐五代墓志汇编》陕西卷第三册）
№麟德００７
【盖】
失。
【志文】
大唐王氏妻姚夫人墓志铭并序夫人讳子，南安人也。茂族之兴，久布方□，□枝兰叶，何代无人。祖，羽翼当时，显中济代；父德，清英家□，立德隋朝。夫人诞秀华宗，表样鸿族，飞秋霜而挺质，播春煦而弘仁，所以艺综髫年，淑颍州里。及采名深阁，作妇王门，峻节与寒木竞贞，明允将冬冰争洁。何图琼英夙陨，玉蕊先凋，以麟德元年七月二日终於私第，春秋卅有四。即以其月十五日殡於平乐乡之原，礼也。恐翠微千仞，俄成万顷之陂；碧浪九重，遽化三山之峻。敢镌玄石勒此芳猷。铭曰：
□宗远架，鸿胄腾芳，贞亮敦雅，允迪温良。诞发兰仪，庆流王度，谓祜辅仁，俄从泉路。寿堂虚廓，绮帐尘飞，松风＊＊，夜月空晖。
（录自《洛阳出土历代墓志辑绳》）
№麟德００８
【盖】
无。
【志文】
砖。朱书墨地。
故库部主簿人唐武骑尉梁公墓志公讳延怀，字＊道，西州高昌人。惟公负薪之岁，文质斌斌；捧雉之年，忠诚在志。遂受左亲侍。敦仁厚德，承事恪勤，奉上尽心，迁为库部主簿。後属大唐，转受武骑尉。蒙归受官，又任西州麴都督左右。东西展效，功爵克彰。大祖子，伪武牙将军，生逢宁泰，畏值钦明，仁智远彰，嘉谋自著。父，伪主客参军；忠诚竭立，丹志挺生，重礼敦诗，闲於教训。公乡闾称为教首，宗族号曰慈仁，昆季是谐，孝恭膝下。子受过庭之训，光显尊亲，孝养无亏。报恩未极，灾风混起，良木斯摧。医药无疗，淹悲泉壤。子孙＊烈，巷路停歌，悲惨结於四邻，哀恸摧於乡里。以麟德元年十月五日卒於私第，春秋六十有□。即以其年其月廿三日葬於高昌县北原，礼也。呜呼哀哉！葬於斯墓。
（新疆考古所藏志，录自侯灿《解放後新出土吐鲁番墓志录》）
№麟德００９
【盖】
无。
【志文】
相州邺县万春乡绥德里住段王村刘才戡□才□父灰身塔父讳□，字宝文。父存之日，敬造□像一帐，礼十万拜，造涅盘经，读一七遍；造法华经，读□九遍；造维摩经，读十四遍；造金刚波若经并论，读廿一遍。右并父自造，父□後，才戡等息，为父敬造楞伽、地治，各转二遍。今所造功德，具录如前。父□於此灵泉寺西南一里起塔，身受五□菩萨□，□斯立记，以麟德元年岁次甲子十一月癸未朔九日壬子，以为铭记。侄易□果。
（录自《宝山灵泉寺》）
№麟德０１０
【盖】
唐故张君夫人王氏志
【志文】
大唐故荥阳公张府君琅琊夫人王氏墓志并序夫人讳字，琅琊临沂人也。自道贞炎历，奏凤管於伊川；寄重金行，运龙韬於楚甸。故得雕镡徙照，声高沂海之前；清淮浚激，理粹云蓍之表。高祖骞，字思靖，齐侍中、中书监、卫将军、开府仪同三司、太子少博、国子祭酒、南昌安侯；曾祖规，梁侍中、散骑常侍、领太子中庶子、侍东宫、南昌章侯；祖裒，梁尚书左仆射。周大内史、少司徒、石泉康侯；父，隋卫尉寺丞、安都郡守、石泉侯；或池翩羽，或骥足扬镳，耸琼翮以疏风，腾宝姿而绝电。夫人则太守之第四女也。分枝桂屿，湛汉魄以含晖；擢秀芝田，映兰皋而演馥。晓霞流绮，影入蕖波；霄婺浮光，彩凝庄榭。年十有七，来嫔君子。鹤琴驰响，既偶曲於仙妃；松云动色，且齐芳於神嫒。承组纟川之雅训，躬践桑津；执酝之崇规，亲劳中溃况复因深鸶岭，业重龙宫。廓二谛於灵台，会三空於意匠。岂图羲驭，先摧日观之峰；氵尔氵尔阅川，即逝凌波之质。以麟德元年五月二日遘疾，薨於京师通轨里第，春秋八十有二。粤以其年岁次甲子十一月乙巳朔廿八日壬申，迁厝於京城南万年县洪固乡凤栖原，即在公之北茔也。呜呼哀哉！雾积松幽，云浓岫远，式图贞烈，用旌玄琬。其铭曰：
轩台孕祉，洛滨疏胤，秘策匡秦，元勋翊晋。猗欤茂绪，英灵代振。带地均遥，干天比峻。仙娥叶彩，缛婺齐晖，旱霞初映，暮雨全飞。鸿惊丽质，绡雾轻衣，成都濯锦，河汉鸣机。百两告期，三星启节，琴瑟娣姒，椒兰姑侄。芝馥蕙芬，玉贞冰洁，虬翔渥渚，凤仪丹穴。铜壶箭尽，逝水波倾，长女虚位，夫人去城。尘昏镜掩，风急松清，唯当二八，陇月孤明。
（录自《隋唐五代墓志汇编》陕西卷第三册）
№麟德０１１
【盖】
失。
【志文】
唐张君墓志并序□讳哲，字恭，汲郡新乡人也。南阳□受天命於周□，职正卿於卫土，复有雄图武略，盛可得而谈焉。□□□齐诏授兖州录事参军；父停家不仕，身无翼而飞，贞观十五年十一月，遽落魂光，春秋六十有五。夫人□惠□好，生芬兰室，敬业公宫，华婉约，训子停机，□□□无徵，奄光朝露，春秋六十有七，显庆二年六月七日，与君同卒於定□里。乃以麟德元年十一月廿八日壬申游荼贵德乡之原婉川内，礼也。东眺□汲，西占白鹿，南观洛浦，北倚常山，白藏始谢，玄戒时，原野荒凉，松风萧瑟，子玄务等四人，辟踊催泣，风支哽绝。其词曰：
胥台郁郁，谷水阳阳，占山龙伏，百里弦歌。千金郎立，陇寒多□，松新少烟，终归此别，恨在无年。殡宫□□，风哀白杨，泉门一奄，见曰三千。
（录自《隋唐五代墓志汇编》河南卷第一册）
№麟德０１２
【盖】
柳府君铭
【志文】
大唐故光州定城县令柳君墓志铭并序君讳鼓，字怀舜，河东南解人也。灵根迥邃，接浴日之琼条；庆溆绵长，引阆风之旋派。分辉曲阜，一变之业方隆；启茂岐山，三圣之规无替。图雾简，秘此鸿名；鸟策龙缣，韬兹壮观。曾祖津，梁太子詹事、右卫将军、太府卿、衡州刺史、杜侯、赠太尉公。三铉之□，仙禁待其丹青；金吾之荣，神化资其御侮。祖仲礼，粱尚书左仆射、南兖、司二州刺史，魏侍中，开府仪同三司、襄阳侯；名剑表德，听履知仁；雪映粉妍，清辉独秀。父玄，魏黄门侍郎、穰县开国伯，周除昌城、盐亭二郡守，进爵为侯，增邑千户；隋除魏郡太守，迁州刺史，进爵为公；耀文於衮路，司鹤饪於台阶，量局韶明，珠辉玉润，词端绚绮，飚蔼霞鲜。君擢颖三芝，分华八桂，干霄触石，逸气独彰，猎蕙离蘅，贞芬自远，□遂古，苑囿几神，夙践孝慈，备闻诗礼。惟兹景福，载诞衷和，眷彼地灵，庆□才子，隋开皇元年，释褐授东宫通事舍人，寻除贝州俞阝县令。下车阐化，德被氓谣；虽悦舞鸾，还嗟绊骥。遽锺陨运，侧影危邦，武德启元，文明御历。
资股肱之傅□，□宰牧之廉平。君誉重当时，妙膺高选，授光州定城县令。清规粉俗，素履调风，□德乞言，徵贤访道。训之以恺悌，流惠於霄渔；抚之以仁明，不欺於夜锦。既而悬蛇映壁，斗□惊床，三药空施，九针徒设。夏霜不殒，玉树无；秋露未零，金英遽落。武德九年寝疾，终於县邸，春秋六十有七。呜呼哀哉！君业冠通儒，文高振古，朗然外照，类明月之经天；湛尔内融，等环瀛之括地。言侔造化，思若有神，幼挺端疑之姿，长益韶华之气。每桂亭含月，苹砌萦风，绮藉傍陈，芳醪徐荐。春华之客，登座右而升堂；秋实之宾，应虚左而入室。
六文ゼ象，婉垂露於弹豪；四始开基，影飞云於藻。金锵ぇ郁，藉甚一时，璧润兰芳，腾辉万古。方冀飞缨紫复，韵玉青浦，遽忉毁福，俄悲怀木。夫人河东裴氏，梁左尚书之孙，隋右庶子之女。擢耀三星，凝明四德，中闺以顺，内位克修。桂户通晨，鸾匣整铅妆之丽；兰泛夕，文开玉杼之华。婺彩奔星，徒结秦萧之怨；仙辉入月，空留赵瑟之悲。积弥留，俄捐馆舍，春秋七十有九，贞观廿三年亡於私第。长子颖达，痛结风枝，慈光永；哀缠露草，严照长沦。粤以麟德元年十一月廿八日，奉迁灵窆，合葬於偃师县亳邑乡邙山之南。其词曰：
云□琼峰，烟浔瑶ㄛ。发庆贻德，ゼ祥挺慧。识洞绮年，情昭＊岁。其一。
舄弈英绪，蕤蕤茂辙。槐路光联，棘林辉结。票彡缨鹤禁，鸣凤阙。其二。德润联璧，词华列绮。露转仙豪，霜□灵纸。芳亲独照，冲衿自靡。其三。龙玑不固，虹璧俄摧。兰月冷，薛帐风哀。褫镜泉室，沦琴夜台。贞徽永茂，翠琬方裁。其四。
（录自《隋唐五代墓志汇编》洛阳卷第四册）
№麟德０１３
【盖】
无。
【志文】
砖。朱书墨地。
夫人讳姜，威远将军中兵校郎麴氏之女（下泐）妻世□夫□□洁等彼珠莲，节义贞鹿，（下泐）竹故得三仪，外振六行之美，方兴四德，内容白□□风斯咏。
又以杨台之上，若起行云，烟阖（下泐）□＊雪非。天姿浪，以标淑女。踪伸气爽，然□列贤姬之＊。宜延遐算，训□后生。昊天不吊，奄然丧，时年＊有二。於麟德元年岁次甲子，十二月甲戌朔，十一日甲申，葬於州城西北□，礼也。□需车动辙，速转，泉门灵举□□，魂归地＊。呜呼！忽见霜飞落桂，露重榷椒。□结松烟，坟垂柏雾。呜呼哀哉！作斯墓表。
（新疆考古所藏志，录自侯灿《解放后新出土吐鲁番墓志录》）
№麟德０１４
【盖】
失。
【志文】
唐故吕处士墓志铭并序处士讳道，字君道，东郡人也。今寄贯洛阳县焉。祖景，父珍，并早炫松筠，雅符止□，浮仲蔚之高节，浪叔虞之遁情，潜迹销形，怡然终老。处士凝光风之逸庆，蕴微尚之嘉猷，信以追朋，贞而啸友。赏晦岑之菊，陶清兴於风朝；悦桂浦之筠，咏居常於月夜。斯欢未极，奄促川陂，春秋八十，粤以麟德元年十二月七日终於私第。夫人赵氏，缑氏人也。祥胤芬风，德周兰时，镜贞明而叶性，懋清节以周相。纳彩□闺，奉嫔吕氏，玉清辉润，熏秀香风。方洽庆於慈＊，堂高欢浃；奄沉航於悲壑，室殡魂惊。春秋六十有二，去永徽六年二月一日终於私第。以麟德元年十二月廿一日合葬於邙山之阳，礼也。长子德威，次子仁勖，恐山渐晓光，岸亏暗水，敢镌遗烈，其词云尔：兰芝齐晖，丝筠切响，既茂春朝，□亏秋望。陇□徒翠，长操空亮，岸有□□，名逾飘风。
（录自《洛阳出土历代墓志辑绳》）
№麟德０１５
【盖】
失。
【志文】
唐故郑公夫人杨氏墓志公讳善，字士元，河间莫阝人也，汉尚书令泉，公之远祖也。公承兹褫祉，天不袭衷，至隋末，卒於私第。晋之太傅，即婆之祖也。但以岷水难停，奄从隋运。父讳当字，当伯；气勇陵云，志侔霄汉。母杨，淑态嫣容，霞峰比峻，至贞观八年卒於闺室。嗣子君信，恐天开若剑，陟岵无从；地裂呈巾，哀哀何及。粤以麟德二年三月十九日，合葬於莫阝城西一里，礼也。乃为铭曰：
恢恢我先，代代多贤，飞名周，抗直晋年。巾移广岳，运诲萧田，刊兹荆玉，万古长全。
（录自《隋唐五代墓志汇编》河北卷第一册）
№麟德０１６
【盖】
麟德二年十月四日洛州洛阳县上东乡嘉善里赵仁表墓志铭
【志文】
唐故赵君墓志铭并序君讳仁表，洛阳人也。原夫德迈匡周，锡专城而命氏；功参翼晋，峙列国以飞英。崇基郁乎三袭，遥源□□派。高冠长剑，涉千祀而纷纶；茂绪繁枝，绵八区而ㄙ蔼。祖彦，隋洛阳宫监；父良，瀛州河间县令；并声□时谣，政敷人惠。
君缉灵垂裕，缔秀含章，峻节横□，凛松风而独造；夷襟冲迈，宛云鹤以孤征。
率由践忠，幸□逵雅，好依仁艺之圃。而君神铨倚伏，智揣安危，□□戎墟，式保家族。既而载戢仁宇，行敞仪惟，言成□□，行为物范，德陶风俗，明甄是非。
加以泛想三玄，融诚八解，问望居重，领袖攸归，高视仁伦之端，独升丘里之上。
春秋七十有一，卒於家第。惟君器识澄闲，标格惟肃，动静不逾於礼，夷莫变其贞。家人渐训以忘贫，□夫闻风而立志。奄然乘化，有识酸嗟。即以其年十月四日殡於邙山，礼也。嗣子什善，泣洒风枝，哀缠莪蓼，惧芳猷之湮谢，勒琬琰於泉台。乃为铭曰：
德遥宗，庆流遐绪。唯君挺出，含贞韶举。属否潜机，迩泰闲处。蔚矣清范，卓为高侣。其一。壑惊夜舟，隙驰朝驷。一息无返，千龄长异。风懔む帷，露凄泉。方郁松贾，实标贞懿。其二。
（录自《隋唐五代墓志汇编》洛阳卷第四册）
№麟德０１７
【盖】
大唐故张通墓志＊铭
【志文】
大唐麟德二年岁次乙丑十月河东张府君墓志铭君讳通，字义远，河东汾阴人也。昔黄帝之子四十九人，或内列荣班，外蕃荒服，分宅土，锡族命官，宗氏因此而生，谥号自兹而著。祖弘仁之孙，父仲容之子，皆挺锺山之秀质，神嶷有闻；播金石之清声，风仪早振。蝉冕光於两汉，冠祓曜於五湖。所以平子铿锵，名流南；茂先玮璋，德润汾阴，时以以隋季不君，道销时丧，公乃识机知变，向化款诚，爰自晋阳，言之京邑，皇家缔构之始，经纶之初，图实归一人，辅翼终资万姓。公遂攀麟御寇，附骥除妖。爵以酬庸，勋加都尉。既而坚运清晏，域内隆平，八表无虞，四夷有截，功名鼎铉，画象云台，立身行道，箕裘靡失。遂复投绂弃绶，致仕闲居，逍遥九流，渔猎三史，言成轨则，行合楷模。加以孝养温清，祠祭如在，交友重於连璧，然诺轻於百金，实邦国之贤良，亦乡闾之领袖。计其寿考，殆车遐龄。不谓天不与哀，俄从洽谢，以麟德二年八月廿五日，薨於私第，春秋□十有二。夫人王氏，并州太原人也。
若乃三星在户，四德以彰，六礼方陈，百两将送。至若恒娥奔月，洛浦腾川，空事娇姿，虚传艳逸。女德女容，妇言妇礼，方兹高行，昆此未奇；匹彼贤姬，讵堪同日！以永徽五年十一月殒逝，即以今年十月十一日，合窆京西神泉乡马祖之原，礼也。长子德，仲子ど，次子意，擗踊昊天，悲切厚地，哀感霜露，痛彻玄泉。良恐邢山临海，日居月诸，遽历炎凉，迁移忽，镌碑刻石，用纪遐龄云尔。其词曰：
玄象既分，清浊方异，锡宅土，山河列位。猗欤张君，含智□，功名鼎铉，显仁藏器。其一。孝敬В心，霜露怀，言重断金，义轻连璧。寮友具瞻，乡邻痛惜，鸿烈无朽，芳猷日益。其二。哲人既往，贤懿将亡，悲缠昊日，痛贯严霜。游鳞失水，戏鸟不翔，修修陇＊，寂寂封疆。其三。荒丘欲暮，兆域含烟，林抽夏泽，松挺秋夫。亭亭迥树，藐藐孤埏，英声百代，茂范千年。其四。
（陕西师范大学古籍研究所藏石，周绍良藏拓本）
№麟德０１８
【盖】
无。
【志文】
砖。朱书。
大唐西州岸头府果毅息张君妻，麴氏墓志夫人讳胜，西州高昌人也。即兰州广武府折冲麴仲第二□。三行夙著，四德早。志列秋霜，性逾冰玉。及归□氏，虔奉舅姑。言成＊诫，动合规矩。慈□□殁，几将灭性。寝＊毁湟，洫血伤心。乡□□□□□行人闻而泪落。方当保＊贞□□＊年，何期以此红颜，奄□□□□□□□实膺慈亲之心；不幸早立，更伤君子之□。大唐麟德二年岁次乙丑，九□□□□遇疾，卒於私第，春秋虽十有八。
粤以其□十□□□葬於城北西□上。呜呼哀哉！葬□□斯墓。
（新疆考古所藏志，录自侯灿《解放後新出土吐鲁番墓志录》）
№麟德０１９
【盖】
大唐故骠骑大将军卢国公程使君墓志
【志文】
大唐骠骑大将军益州大都督上柱国卢国公程使君墓志铭并序公讳知节，字义贞，东平人也。叶水德以深谋，肇崇其构；居火正而凝绩，爰锡其绪。掌戊於周，腾令范於悬载；效忠於赵，振徽图於粹册。谋甫之廉洁，绝以苞苴；叔翰之清高，辞乎辟召。华基峻烈，可得言焉。曾祖兴，齐兖州司马，祖哲，齐黄州司马，并逸气烟翔，孤韵风竦，临机弗谬，蕴志无辱。始屈道於涵牛，遽飞声於展骥。父娄，济州大中正，皇朝赠使持节瀛州诸军事、瀛州刺史；资以纯固，体乎温嶷。冰操含洁，霞情荡照。正九流而发誉，望重生前；总八命以加班，荣镜身後。公氤氲荐祉，兮＊凝和。挺殊姿於犀阙，彰异表於猿臂。
英襟独茂，壮气孤骞。含百练以标奇，骛千里而扬质。忠能率义，无俟化成；孝必依仁，因心以至。亻情凤篆，挹绛灌之雄规；驿思龙韬，猎孙吴之秘旨。属夫炎纲弛紊，昏政回，天不我将，其祸以尽。绿林肆孽，山岳由其簸跳；白波流灾，川渎为之腾涌。公慨然长愤，有切瞻乌；鸠集雄豪，思树名绩。我高祖昭受骏命，底义乘图。始掬旅於容关，遽戡功於遂圃。公揆时骧首，应机投袂。睹砀云而式，仰谯星以载驰。粤自艰危，间行归顺，则武德元年也，蒙拜上大将军。时惟多难，戎衣未襞。太宗之在秦邸，专征是任，以公骁杰，引居幕府，授左三统军。＊跃飞，累陪攻战，修戈驻日，长剑倚天。或减＊以申谋，乍拘原而胜敌。扫清群丑，系公是赖。爰以懋功，载加隆赏，封宿国公，食邑三千户。
寻拜使持节康州诸军事、康州刺史。剖符千里，书社万家。恩重建侯，荣深作牧。
寻奉教留住，除右二府护军。九年夏末，二凶作乱，太宗受诏，宣罚禁中，公任切爪牙，效勤心膂。事宁之後，颁乎大＊，赏绢六千匹、骏马二匹、并金装鞍辔及金胡瓶、金刀、金碗等物，加上柱国，授东宫左卫率。寻拜右武卫大将军。俄以锦山之曲，绵水之滨，川分望帝之乡，地接禀君之穴，眷言连率，允属朝贤。
贞观初，授使持节都督泸、戎、荣三州诸军事、泸州刺史。寻为铁山獠叛，诏公为行军总管而讨平之。降敕慰劳，＊绢二百匹、御服玉带一＊。又以缔构艰难，英材是寄，延赏之惠，追范前烈，封第二子处亮东阿县公，食邑一千户。寻授驸马都尉，降以清河公主。徵拜公左领军大将军。顷之，权检校原州都督。十一年，封建功臣，以公为普州刺史，改封卢国公，邑依旧，真食七百户，仍令子孙代代承袭。出藩之日，带以京官。周开茅土，汉誓山河。峻业嘉庸，方锡其美。以今望古，公无恧焉。蓟门重镇，幽都悍俗。近通黄洛，遥控紫溪。检刺求材，非公孰寄？拜使持节都督幽、易、檀、平、燕、妫六州诸军事、幽州刺史。扬轩谦泽，弭节仁墟。风移黉岫之隅，威静＊林之外。明年，追授左屯卫大将军，於北门检校屯兵。惟彼北营羽林之骑，选兼七萃，任重八屯。载居其职，弥见忠谨。廿三年，自翠微宫奉敕统飞骑从今上先还，即于左延明门外宿卫，经乎百日。俄加镇军大将军。永徽中，转拜左卫大将军兼检校屯营兵马。公兴斯中垒，绵涉九载，宠ツ攸涤，荣寄逾重。属獯丑余类，远隔沙场，反德背恩，亏我王度。薄伐其罪，复膺推毂。显庆初，拜使持节葱山道行军大总管。击贺鲁於塞表。开玉帐以临戎，指金丘而转产＊。吴钩曜景，冀马追风。阐威灵於月，静氛葛於雷室。爰降手敕，远以迎劳。寻拜使持节岐州诸军事、岐州刺史。卷兹右辅，接近神畿。匪曰勋贤，曷膺其任。於是外遵八命，内亚九卿。拥熊轼而驭朱︶，建鸟旗而飘皂盖。恤刑综礼，赋事宣慈。始缉分帷之政，俄纡锡冕之泽。重惟公局宇端肃，风概清遒。交交焉开朗魄於冲府，凛凛焉蕴皑霜於逸操。贞姿竦劲，若曾松之逗严辰；敏性怀芳，譬崇兰之茂喧序。白犹玷，其行也无瑕；黄金可轻，其言也不二。至於沉沙之术，桀石之勇，穿杨之妙，击蔗之奇，求诸曩贤，无谢厥美。
以倜傥之器，逢感会之辰。托龙凤以遐翔，攀云霄而独上。衔珠而典禁旅，分玉而光列爵。践天牧於名藩，降王姬於令胤。荣盛之拯，罕或俦矣。既而瞻宥危而戒满，顾悬车以流谦。挂冕抽簪，栖闲匿景。致饩之礼既洽於胶庠；锡寿之期方徵於龟鹤。而箭川易住，芝驾虽逢。奄结岂床之袄，俄嗟鹤版之召。以麟德二年二月七日遘疾，薨於怀德里第，春秋七十有七。宸情震悼，饰终加礼，册赠骠骑大将军、益州大都督，赠绢布一千匹、米粟一千石，陪葬于昭陵。丧葬所须，随由官备，仍务从优厚。赐东圆礻必器，仪仗鼓吹，送至墓所往还。仍令司刑太常伯源直心摄同文正卿监护，奉常丞张文收为副。前夫人孙氏，县令陆儿第三之女，封宿国夫人。四德允修，六行无忒。降年不永，先归厚夜。年三十有一，贞观二年六月廿一日薨於怀德里第。後夫人清河崔氏，齐郡公逊之孙，父隋任齐州别驾信之长女。贞淑之姿，婉顺之德，作嫔君子，琴瑟斯和。假修之道无暌，簟衤蜀之勤弥励。既而榆在饰，狄{弗}加荣。虽福信偕老，而义遵同穴。以显庆三年十二月廿一日终於怀德里，时年六十有七。粤以麟德二年岁次乙丑十月己亥朔廿二日庚申，合葬于陵南十三里。奉常考证曰襄公，礼也。骠骑之营，烟沉旧垒；将军之树，风断新杈。亻素蒿亭而寂，驱柳驾以迟迥。空郊暮兮寒日惨，文卫虚兮容管哀。纪遗芬於潜闼，永垂衮於将来。其铭曰：
绕星飞贶，捧日ゼ祥。鸿源浚远，庆绪灵长。曾父德迈，大父名扬。懿哉显考，粹范昭彰。其一。惟公挺生，载标时杰。敏识韶亮，逸韵高绝。猛＊桓桓，英规烈烈。影媚虬浦，声驰穴。其二。性符端确，志叶贞醇。详善服义，砥行栖仁。践直无隐，基忠有津。智兼二略，艺总六钧。其三。昔在隋季，卷怀昏德。
日＊星亡，风回雾塞。聿逢运始，投诚徇国。抚剑要功，褰旗静慝。其四。洪勋允著，大赍斯酬。分竹为牧，疏茅俾侯。要睢＊，司戟摇丘。恩滋业泰，宠洽名休。其五。出总外台，入居中垒。抑扬风政，肃清奸宄。拥旆祁山，建旗水。
云谁树绩，我昭其美。其六。辞荣养素，宅静凝玄。方期介祉，奄怆归全。山扃聚月，野隧衔烟。雄图遽已，盛德空传。其六。
（昭陵博物馆藏石）
№麟德０２０
【盖】
大唐故梓州刺史使持节定国公之墓志
【志文】
大唐故梓州刺史赠使持节都督幽州诸军事幽州刺史李公墓铭公讳震，字景阳，曹州济阴人也。本姓徐氏。祖盖，上柱国、舒国公。父今司空、上柱国、英国公。并川渎效灵，风云玄感，有大勋於王室，故赐姓焉。若夫保姓受氏之初，计功称伐之始，轩丘肇其崇构，若水其清澜。偃王以仁义承家，克昌厥後；司空以儒雅击及，大启高门。公含阴阳之粹精，禀淳和之秀气。
爱自绮纨，见称聪敏。不以富贵骄人，必以谦虚待物，恂恂雅度，道照周行，翩翩公子，望高簪绂。始因渐陆之资，俄迅凌云之羽。贞观九年，以贵游应选，授千牛备身。竦志输诚，伏勤趋事。虽殊珥貂之任，即号掌壶之职。十七年，选补城门郎，未几，加朝散大大，仍行先任。太紫崇深，应路严密，非唯管＊之寄，兼禁卫之重。廿三年，以朝散大夫守尚乘奉御。瞻彼帝闲，寓精天驷。步坤仪以下跻，＊天衢以上驰。喷玉千群，遗风万队，展令效驾，威容式叙。右服左骖，和鸾应节。永徽三年，除中大夫，守宗正少卿。皇家子孙隆炽，枝叶繁多，广挥仁贤，用期敦睦。恭此帝俞，实谐佥议。四年，出为使持节、泽州诸军事、泽州刺史。晋野分区，唐郊启邑。境包小薮，人杂华戎。公清静为政，廉平御物。
来晚之哥用切，去思之咏愈深。四知兼慎，一变至道。显庆二年，转赵州诸军事、赵州刺史。全赵都会，邑居隐轸。上躔升毕，却临燕蓟。龙山镇其左，浸荡其胸。是称形胜，为繁总。公褰帷望境而贪残解印，下车布政而市狱无冤。虽黄霸之守颍川，细侯之牧并部，比绩论功，非可为谕。寻丁内艰解职。公性履淳深，哀毁过礼。每亻素彼凯风，婴号靡及。履兹多露，孺慕兴哀。永言一德之基，实兼百行之本。龙朔二年，授使持节、梓州诸军事、梓州刺史。三蜀丰腴，六合交会。指荆门以作固，疏玉宇以开基。将解根，攸资利器。公择先王之令典，采前修之故实，举□书而约夷獠，杖绛节而正浇讹。怪水无祓，灵关息警。ク洽至，渝舞相趋。粤以麟德二年三月薨於梓州，春秋四十九。冕旒兴悼，追崇有典。
乃下诏曰：追远之义。允属贤明；节终之典，谅归勋族。故梓州刺史李震ゼ华鼎室，禀训台庭。体局沉邃，识用昭爽。情无内矫，志弗外矜。亟裁藩政，累著声绩。奄从化往，轸悼良深。官锡哀荣，以慰泉壤。可赠使持节、都督幽易妫檀平燕六州诸军事、幽州刺史，余如故。赐绢布二百段、米粟二百石，听随其母陪葬昭。葬事听须，并宜官给。仍令京官五品一人检校葬事。太常考行，谥曰定公，礼也。粤以麟德二年岁次十一月朔葬于陵旧茔。惟公远膺余庆，近发英灵。风尚清远，志怀温裕。问道聚学，师逸功倍。艺殚经史，博□精□。明心境于情田，包意匠於文苑。ㄊ虚云於乐境，引淡水於黄陂。积梁栋之奇材，怀山川之巨量。
以孝悌为冠冕，以名教为舟舆。履信思顺，依仁蹈礼。坐不窥堂，言必可复。交好之方，投漆共断金齐契；分义之重，春兰与秋菊同芬。士友揖其高风，绅推其远量。家立缔构之勋，身膺冢嫡之重。有三君之令誉，得万石之门风。历剌大藩，皆流惠政。谓宜锡之多祉，介以景福。长承温清之礼，永奉晨昏之欢。而天道无亲，庭销谢玉，神欺福善，掌碎韦珠。遂结摧兰之悲，殆轸丧朋之痛。舟壑倏迁，春秋非我。悲九泉之永夕，叹万古之无追。式周玄楚，为铭曰：
高阳启命，徐方得姓，利达，登台贻庆。舄弈多祉，蝉联无竞，龟纽聿兴，裳交映。赫矣华胄，载诞通人，名非妄假，德必有邻。居贞慎独，处顺怀真，淹中擅礼，席上称珍。孔鲤闻诗，荀龙育德，曰蛊之，惟人之则。令问逾远，芳猷允塞，既纵图南，言申智北。松筠表质，桃李成蹊，游心简策，振彩缃缇。含声应扣，怀道宁迷，孝友同贯，义烈俱栖。弹冠出仕，时膺利见，剖竹名藩，聿归良彦。爱景云烛，仁风以煽，华裔迁心，微卢革面。生浮化远，道悠运促，孰谓伊人，奄同风烛？阅水急澜，徂光迅躅，哀缠交臂，痛深埋玉。存殁齐止，劳息徒观，小年俄逝，大夜终安。山深树古，陇暗泉寒，名永劭，贞石斯刊。
（西安昭陵博物馆藏石，录自《昭陵碑石》）
№麟德０２１
【盖】
大唐故三品尼墓志铭
【志文】
大唐故婕妤三品亡尼墓志铭并序宫人讳字，不知何许人也，祖代阀难可详言。某雅志，窈窕其仪，蕴范维之工，体温恭之德。奉兽闱之列，夙兴匪懈；参鹤之流，晨夕无怠。方将永承景殿，长奉青宫。忽掩娥晖，光沉婺彩。以辚德二年十二月□日遘疾，＊于某所。春秋（下泐）处，礼也。纪清徽，乃为铭曰：
峻趾极天，长阑纪地，金碧斯蕴，殊毗云。蝉联，袭叶承徽。载诞庄＊，真懿斯归，色艳绿波，鲜侔翠羽。领铺尔佳，昼堂晨武，藏舟遽徙，夜□俄沉。
名香徒馥，虚帐莫临，去去灵舆，悠悠大暮。山烟引碧，陇凝素，翠石方传，清风永树。
（录自《隋唐五代墓志汇编》陕西卷第三册）
№麟德０２２
【盖】
失。
【志文】
唐故云骑尉李相妻徐氏墓志铭夫人徐氏，上党人，轩黄之苗裔也。英谋勇决，徐广获飞将之名；洞晓义章，遵明得通儒之号。功彰一代，流誉千龄。夫人即其後也。祖昭，齐奉车都尉；父称，隋部郡从事；遂能公平正直，翼佐专城。夫人即其长女也。挺兹芳质，疋偶贤英，内则＊仪，闺闱令范。才成家室，贤夫早丧，孀居守志，行越恭姜，德迈尸鸠，平均鞫育，年登耆耋、神清闲雅，鼓琴畅志，得性自怡，为圣善嘉猷也。
上玄不，春秋八十而终，以唐麟德二年十二月廿三日窆於城南七里之平原，礼也。恐陵谷之迁易，故铭记於泉门。颂曰：
横陂万顷，擢擀干寻，将略宏远，学府深沉。其一。夫人贞固，挺兹令淑，疋此英贤，兰移更馥。其二。玉质摧残，芝兰殄灭，云愁悲惨，松风凄切。其三。
（录自《隋唐五代墓志汇编》山西卷第一册）
№麟德０２３
【盖】
温公墓志
【志文】
大唐故传芳府旅帅温君墓志铭并序君讳，字正深，太原祁人也。汉使持节青徐□□□吏温乾之胤。□观虞□，后稷合契於重华；更睹□□，唐叔同气於姬□。□温墟而命氏，荒恂邑□□□□瓞绵於晋原，旌旗雄於汉室。备详经史，可略□□□族父椿□，蕴奇材於心腑，怀字育於□灵□□□В□抱□风而表誉。而乃销声邑里，□□下□□□日□，优游卒岁。君幼称耿命，早树英声，□□□□□争流，壮志与嵩衡等峙。故得功宣四遐，威震□□，□鉴孔明，照临先及。遂补任队副。公恪□在□，□□□机，武勇艳伦，材高难滞，又转任队正。□□□□□□，左右之用随心，荣华之任弥隆，劬劳之庸已积。又任传芳府旅帅。纲纪□望，领袖宗亲。岂期祉盛衰□，□住哀及。麟德二年一月廿七日，卒於私第，春秋六十有八。粤以三年岁次景寅正月戊辰朔十七日甲申，葬於会善村东南一里。诚虑田成碧海，水变苍山，故勒芳猷，以旌不朽。其词曰：
唯公□雅，□□纯素。贞而不谅，通而能固。恂恂德心，汪汪干度。□□弱冠，道敷岁暮。其一。亦既居官，嘉声日＊。规行矩步，□□众望。横剑从戎，尽忠奉上。展效四夷，功彰玉帐。
（录自《隋唐五代墓志汇编》山西卷第一册）
№麟德０２４
【盖】
失。
【志文】
唐故黎州澶水县丞宋君墓志铭并序君讳文矩，字善集，广平人也。今寄贯洛阳焉。汉□□□即君之先也。祖敬挺，齐邯郸令；父士元，隋安康郡户□；俱以藻绘流仁，绚素成德，才华露玉，晖鲜（下泐）溘泉金润洽山云之茂，岂亡□□谢（下泐）君□钓清虚，早吟忠□，孝凝樊孟，友胜云，神□□□松，耿冬晖之逸翠；□□园蕙，郁春景之疏（下泐）有□检校黎州澶水县丞。广输百里，□□客以飞鸾；通邑一同，寄□风而（下泐）秩终归第，无忘□□灌园，种树于洛之。朝梁（下泐）於家园。暮□晖□，引壶觞而独酌。乐而□良，讵知将老，方奏堂高之庆，奄下悲泉之凄。
春秋六十，去贞观廿二年十二月□日，终於景行坊私第。夫人张氏，南阳人也。
讳□，隋□□郡法曹□之第二女。白花藻蕙，□工组纟川之（下泐）桃李□言行以□□。年甫初笄，奉嫔宋氏。□□□□洁（下泐）功□□善□□及亏（下泐）
俄促□□之驾，春秋□十□。□朔三年六月九日，终於长□□静恭里。以麟德年十一月八日，同窆於邙山之阳，礼也。（下泐）归庭□悲□□□遵芳烈，乃为铭曰：
（上泐）两亏池□庶铭芳猷，（下泐）
（录自《隋唐五代墓志汇编》洛阳卷第四册）

●乾封
№乾封００１
【盖】
无。
【志文】
大唐乾封元年岁次景寅二月戊戌朔三日庚子，圣道寺比丘尼善意灰身支提塔，弟子法闰、智慧、法滕、善静、法神等为和尚敬造。和尚生缘姓素，故立铭记。
（录自《宝山灵泉寺》）
№乾封００２
【盖】
大唐德业寺亡尼墓志
【志文】
大唐德业亡尼墓志亡尼者不知何许人，莫详其氏族。久□桑门，明斯戒律，冀凭十念，以享遐龄。与善无徵，歼良电奄。以乾封元年三月□日卒於德业寺，春秋八十一。即以其月廿三日，葬於咸阳之原。虑岸谷生变，□壑有迁。勒石幽扃，庶传不朽。乃为□曰：
辅仁既爽，福善徒施，奄归永夜，长违像仪。逝川难驻，阅水方驰，一往窀穸，影灭名垂。
（录自《隋唐五代墓志汇编》陕西卷第三册）
№乾封００３
【盖】
故处士马从杰墓志铭
【志文】
故处士马公从杰墓志铭　中顺大夫知惠州府事致仕知府江□□□□　　　　　　　　　　　广平府知威县事致仕知县平野□□书　　　　　　　　　　　饶州府德□县致仕主簿同邑唐骥篆公讳骏，字从杰，姓马氏，别号道琳，世为□□巨族。曾大父□□，大父谷瑞，父仲良，俱隐德弗耀，惟积累善行，务实去华，躁妄之为，不萌方寸。且皆勤於治生，俭於日用。然接纳宾客，赈恤困穷，虽倾囊不吝。乡人莫不敬重，而皆以长者目之。□□父子继赴，先後一心，尝戒之曰：凡与人贸易，当本分乎等□心，毋恃己之聪明，而欺彼之聋瞽。以故上下力以斯言相传，守为家法不替。
暨公之兄弟，尤能继其先志，遵其德业，□□子孙弥派，家道益隆，庭除之间，鸾停凤峙，梧竹森然，姻联郡城内外，多名门宦族，蔚乎一邑之望。父仲良公，母赵氏。□公昆仲六人，兄曰驯、曰骢、曰骏即公也，弟曰驭、国□□曰骧、曰骥，驯、骧、骥先殁。公生於大业丙寅九月初二日戌时，卒於乾封丙寅四月廿四日戌时，寿逾甲子又一。公娶夏□公甥女张氏，善继於内助，生子宾，娶员外郎谢公弟□参女，生孙曰，方及谇；女二：长适王翌，次适刘锦。侧室丁氏，生子曰宥。将以是年六月六日葬於城西先茔之侧，先期宾含哀乞铭曰：
树德务滋，由来达支，懿哉马氏，世守善规。天之所报，靡爽厥施。後来之裔，尚勉于斯。
时大唐乾封元年丙寅夏六月初旬吉旦孤子宾（周绍良藏拓片）　
№乾封００４
【盖】
　失。
【志文】
大唐故扬州江杨县令史墓志铭并序君讳□，字伯龙，卫州朝哥人。自踵迹源，清澜以之匝地；手又呈庆，危峤由其天。既而八水公侯，盖转迎风之鸡；三月卿相，冠栖饮露之蝉。斯并勒在油缃，可略而言矣。曾祖惮，祖斌，父，并德重人伦，艺兼儒墨，情忻衡泌，性叶丘园。爰在齐隋，□徵辞疾。君禀质清廉，体标孤映。汪汪识度，澄深陔於万顷；肃肃风神，擢松乔於千仞。兼以留情□素，锐思雕虫，时赋物於登高，乍勒铭於作器。遂使千里之驾，耀珠玳而填门；□日之实，乐琴歌而盈席。然而志符莫颖，诚隔嚣尘，意切全□，不干时禄。皇帝以孝临天下，尊齿尚年，诏授君扬州江阳县令。虽加荣命，而颐耄及之，但毓德私门，终其好也。嗟乎！逝川不息，隙驹俄景，舟移夜壑，桐露晓曦。以大唐乾封元年岁次丙寅七月乙丑朔八日辛未寝疾弥留，告终於私第，春秋九十有一。即以其年其月廿一日乙酉，归葬於邙山之阳清风之原，礼也。夫人张氏，零寂早闻，言配君子，依祀同时□葬。嗣子仁哲，至性纯孝，痛极苍，然以祖载有期，蒿歌遽警，灵需夙驾，杂群苹以□藏；飞启涂，□愁云而委郁。将恐桑田有变，陵谷屡迁，式纪芳猷，以扃泉户。
铭曰：
□基唐辅，族茂□君。祚土高庆，业纂隆勋。飞缨复道，锵涂□。范休前迹，声流後昆。其一。象贤不坠，时英代袭。十步兰薰，千丈□□。空传鹤响，□□骥□。髦老□钦，缙绅□纷。其二。天道不易，人间惟谢。桐露□晨，壑舟迁夜。奄□□吉，长□□矣。
（录自《隋唐五代墓志汇编》洛阳卷第五册）
№乾封００５
【盖】
失。
【志文】
大唐故（下泐）铭君讳朗，字志明，河南阳翟人世。居□言圣封宋基贤，激带地之长源；疏（下泐）秀发标盛望於高□□守挺生□□名於通识。暨□□继有其後，勋庸叠峻，缨联辉，前史已详，於兹可略。祖萝千苻□散骑□将、明威将军、使持节昌、沙、隽三州诸军事、隽州刺史、扶县侯。（下泐）局宏深。轩禁谋谟，凝远猷於八舍；藩维政生，振徽音於负城。父贞，陈上□郡守、隋乌江县令。质映琳球，材□杞梓，上渤海□佩犊，追武城公割鸡。□茂两邦，声融二代。君降神诞秀，载祀传华，孝乃因心，仁斯在己，虚怀纳□，延凌霞。州里所钦，缙绅攸属。
隋大业四年，以梁陈衣冠子起家，授奉信□，俄补慎州开定县令。克崇军务，独擅能官。属隋氏沦亡，诸□扰乱，乃□左当同据宣州。武德初，相率归国。□诏授信州□史，转幕州御史，寻□辅公（下泐）江南（下泐）援遂陷於贼，及（下泐）定雍州□名。贞观八年恩敕追□，诏曰：前慕州刺史褚朗，虽陷寇□运□□录□加荣，擢收其力田，可员外散骑侍郎行将作监丞。迁洛阳宫总□。丁母忧去职，服阕，授朝请大夫、行苑西四监，显庆四年，□嫠州长史。在□以正，所历见称，老而益壮，方固马侯之节：□西有道，□效庄土之□。以麟德二年九月五日，卒於私第，春秋八十有一。粤以乾封元年十一月十日，葬於洛州洛阳县之北邙山。惟君礼度不愆，□艺尤美，临财无且，见义□为，得立人之方，允君子之道者矣。长子晋州司仓检等诉昊苍而恸血，□宅兆而屠□，感年代之亟□，惧陵谷之云贸。敬镌贞石，用表□□，其铭曰：居商缔祉，封宋开基，洪源皎洁，华构光□。千□□道，□□佳姿，纷纶髦□，□蔼缨绥。其一。载德□愤，慨（下泐）吐□，万□□□。风力遒举，鉴□□明，式隆前胤，克劭家声。其二。风□宏材，素称良器，明亮叶き，公芳（下泐）华藩□萌懿（下泐）玄□嘉命在旃。
即安芒阜，载行□林。（下泐）
（录自《隋唐五代墓志汇编》洛阳卷第五册）
№乾封００６
【盖】
大唐故兼司卫正卿田君墓志铭
【志文】
故兼司卫正卿田君墓志君讳仁汪，字履贞，北平人也。合符釜山，寿丘之基乃□；聿觐群后，河滨之化亦拢及诗传□赫，西周之荣可袭。繇启凤飞，东秦之业弥远。婴文嗣德，横广分雄。眷言良史，无遗绝代。曾祖敬，後魏奉朝请、车骑将军、和州刺史、唐阳公；隐括士林，淄渑教义，列社开赋，露冕兴仁。祖轨，周骤骑大将军、右光禄大夫，冢宰府司武功、盘龙、范阳、宜君、信都五郡守，灵州刺史、唐阳郡公，隋仪同三司信都郡公；总□槐庭，分符玉塞。书戈可述，铭鼎遥然。父植，隋原□郡资治、□朝正议大夫、□□□总管府长史。理尚玄□，□裁夷简。政高北部，誉重南荆，虽九原不追，而一德何违。君□秀华绪，韫神上哲。岐发簪缨，照通绮袖。初从撰屦，夙瞻横经。览儒墨之英华，辩求由之政事，遂川戢鳞俟雾，刷羽曦风。义宁之初，任右亲卫；贞观之始，授右卫兵曹参军。侍戟丹陛，飞缨紫闱。寻因诏举，移任右领军卫长史。银榜高悬，＊杯广宴。
承华乘，望苑参裾。属曲门晚寒，甘泉祠祭。崇汉官之卤簿，掩轩驾於明庭。
时藉干能，遂膺天眄。蒙授九成宫副监，任遇为重。交门夜祠，献享无阙；林光晓，宿设不亏。及王赫辰韩，师由渤尾。奋身占募，为平壤道行军兵曹。
寻而凯捷，躬奉旋驾。西涉泥河，堙灶称旨。时蒙赏劳，皆自神衷。西临夏墟，□沛斯在，特纡纶，授太原县令。虽地则一同，而壤惟都会。操刀之美，此焉可观。秩满华迁之为蓝田令。怀县邻都，安阳之邺。翔鸾起政，乳雉兴嗟。诏除朝散大夫，仍为茂府司马。蜀国西部，党羌北垂。王垒听其不空，灵关传其展骥。
寻授洛阳宫总监。又除司农少卿。三川朝市，九鼎迁移。尧禹豫游，姬刘卜食，圣朝銮驾，肃事宗，林所□，允膺斯任。至□□阳正殿，寿安离宫，穷匠石之宏规，得飞於前咏。皇心有悦隆方，加授兼司卫正卿。列亚槐庭，荣超棘寺。
刘桢逸气，且沉痼於漳演；鲁阻挥戈，奄渝晖於昧路。以麟德二年八月廿一日薨於东都河南里之私第。呜呼哀哉！旒肩＊凝酸，缙绅伫欷，赠之礼，彝典毕加。
惟君远祟堂绪，内睦闺庭。幼而强力，长兼不器。历居繁总，美政克宣。遂复天顾油然，龙光显及。绩著终始，名擅高华。在其延誊士流，推重然诺。延吴心许，无替九泉；季路所言，远轻千乘。长安郊驿，郑洗马之宾从；洛下园林，潘黄门之宴席。平阳吹笛，更起秦声；巴姬□弦，或成渝舞。怊怅秋绪，留连春旭。意尽当年，话兴隅坐。子臣忠等，夙倾慈阴，慕逾□棘。卜远遄及，攀风不追。粤以乾封元年十一月十日，迁厝於高阳原□之茔。呜呼哀哉！晨喧缟驷，风卷丹旒，扈屯骑於霜野，咧边箫于御沟。迷津水咽，古树云愁。图遗芳於永夜，结沉痛於千秋。其词曰：
二姚参化，三恪因基，箫韶韵乐，击鼓陈诗。骠骑明哲，原陵宣慈，傅戈铸鼎，袭组藏龟。笃生君子，夙负奇誉，绝景载驰，望云回翥。仁刖由己，几将研虑，习拟嘉肴，升追连茹。翊参云□，旋奉星陈，□宫初夜，河阳始春。甘泉颂美，景福词新，讠移门夕奏，棘寺清尘。槐路虚景，柏□起，兆发玄庐，悲兴丹禁。曾城崩雉，乔阽颓阴，蘧墓直临，原阡斜枕。曲台晨挽，上路永□，飘霜起铎，尽□移车。永夜难曙，驰光易斜，流微波於桂水，托芳篆於瑶华。
（录自《隋唐五代墓志汇编》陕西卷第三册）
№乾封００７
【盖】
失。
【志文】
□讳寂，字僧空，陇西敦煌人也。建侯於赫，元□六国之前，启土封连，本枝百代，可略而言。高祖绪，魏任沁州和川县令；曾祖绍，齐朝任晋州岳阳县丞；祖恭，隋任铜县长；并预重一峙，器光百行，五车蹑惠施之迹，一马控壮周之道。形影虽沉，风流无替。繁文缛藻，尚结讴谣；东箭南金，由傅耆旧。君唐授朝散大夫，解印西都，县还东野，散浩，揖清樽，命琴书而娱耳浑。夫人贾氏，晋州临汾人也。标梅会礼，灌木滕声，辉德七以齐辉，指文姬而接影。春秋八十有一，乾封元年八月十三日卒於私第，即以其年岁次景寅十一月癸亥朔廿日壬午合葬於县西南三里阳泽之原，涌道之际，东眺霞釜之峰，西接马衔之，南观鹿台之阜，北背鹅城之山。恐田移海变，谷实陵虚，刊石泉途，乃为铭曰：
乃祖乃父，惟孝惟贞，心憎浊富，意好贫清。
（录自《隋唐五代墓志汇编》山西卷第一册）
№乾封００８
【盖】
唐太宗文皇帝故贵妃纪国太妃之铭
【志文】
大唐太宗文皇帝故贵妃纪国太妃聿氏墓志铭并序大司□□阳侯令狐德撰窃闻蕙□幽闲，徽音令淑。始滋□於兰畹，终托曜於宸扃。弘宣妇礼，聿修嫔则。美誉流於彤管，懿范被於青编。代有其人，斯之谓矣。太妃讳，字泽，京兆杜陵人也。灵源秘远，崇基峻极。榭徽庸於夏□，著匡合於殷商。仕汉则变理继从，佐魏复褰帷奕叶。家风门范，戈□轮轩。备详简册，可略言矣。曾＊孝宽，周太傅、尚书右仆射、雍州牧，郧襄公。伟度宏才，经文纬武。建殊功於晋野，殄巨猾於漳滨。故□爵裂山河，位隆台鼎。祖总，周骠骑大将军、右宫伯、京兆尹、河南怀公。地乃国华，人惟朝望。肃周戈於禁掖，扬美化於神京。父玄成，□开府仪同三司、陈□二州刺史、郧国公。未袭裘裳，便膺龟组。仁风偃俗，雅望光朝。太妃承百代之芳徽，资□和之秀气。降淑灵于分月景，分丽彩於星区。玉度夙彰，兰仪早爵。天情简素，禀性矜壮。□华迈桃李之姿，修短合纤之哀。忧勤＊，肃事言容。既受教于公宫，亦遵训於师氏。飞采笔於花旦，则鹤峙鸿惊；披＊册於娥□，则敦诗悦礼。春椒□咏，艳夺巫岫之莲；秋□腾文，丽掩蜀江之锦乔枝比操，□□方和。德声闻于九皋，□言应於千里。俄以良家人选，自谷迁乔。地望高华，宠章斯缛。贞观元年四月一日，册拜贵妃。翟服既加，鱼轩是锡。六行昭备，四德攸宣。於□三爵之台，挺玉树而光雕巢；九龙之殿，耀明珠而镜□寮。宪仙魄而均朗，顾寒松而抱节。及母氏□夫人薨於里第，恩韶爰发，特□□言。太妃至性率由，哀号荼毒。毁瘠弗已，有感皇情，乃追赠□君徐州都督。魏祖饰终子斡，汉□加化於信陵。以古方今，弗之尚也。泊乎鸠鸣戒节，陪五采於西郊；＊月呈功，侍三＊於北馆。既而□蛇入萝，惟□降祉；弄璋表庆，衣□呈样。故得宗子维城，王姬□馆。母以子贵，抑惟令典。永徽元年正月廿九日，册拜纪国太妃。於是重锡宠章，更崇徽号。出国备□之数，来朝节环之音。弘慈训於平反，延惠和於待物。纪王晨昏斯禀，奉□周旋；太妃累岁在□，晨宵谒见。金台弈弈，屡奉天欢；□□辉辉，亟陪储宴。皇驾将临日观，驻跸东周，太妃从至□氵厘，严装伫从。尝谓所亲曰：吾侍□□多年矣，至孝仁□，□德□□。三五之君，躬履节俭。受育黎庶，若□大礼。今也其时，吾衰暮之年，□□扈从。俄而，玉膳亏豫，忽婴□□。名医交集，中使相望。嗟夫！冉冉□人，滔滔阅水。瀛洲瑞草，竟无延□之徵；兑域神香，终阙反魂之用。至于大渐，神彩逾明，附辞丹极，绪言无挠。遗训子孙，勖以忠节。麟德二年九月廿八日，薨於河南敦行里第，春秋六十九。皇帝□□玉舆，举哀洛城门外。　殿流欷，鹤关雨泣。诏司稼正卿杨思谦监护丧事，特赐东园秘器，□□吊祭，有优恒典。又遣司平大夫窦孝慈监护灵举还京。及□日戒期，复令司稼正卿李孝义、司□少卿杨思止监护葬事，特给鼓吹仪仗往还。粤以乾封元年岁次景寅十二月壬辰朔廿九日庚申陪葬於昭陵，礼也。惟太妃粤自纟强褓，婴罹□凶。逮於四龄，便知号慕。每言及，哽咽悲不自腾。亲□中表，咸所嘉欢。及乎毓德兰室，曜彩天闱，宠冠後庭，誉高同列，恒以满盈为诫，谦揖居心。故得望宾无亏，始终若一。及之藩之後，逾荷慈遇。每降神翰，或为启□。谘顾待之，隆莫之比也。驾将□洛，遣中使谓临川长公主、纪王慎曰：往者为妃，造鞍辔衣服，□相随东封。
不意幽明顿隔，情甚伤感。今并赐妃，可致灵座。即恩同挂剑，且情重饰终。历选缃图，□之闻也。王痛结终身，毁将灭性。仰□风而增擗，想寒泉以恸怀。恐陵谷之贸迁，惧春秋之递代，庶□玄石，永志贞徽。其显允华□，福谦攸假。衣黼匡殷，御龙佐夏。代袭台相，家傅儒雅。掌曜双珠，车骖驷马。猗欤太傅，立德立功。栋梁攸属，位望斯隆。粤祖惟考，资孝为忠。有光载德，弗坠门风。□彼余庆，诞兹冲令。婉约居心，□从表性。动容标则，发言可咏。淑问兰薰，环姿玉映。待年素里，凝□紫宸。奉荣帷＊，礼冠朋伦。□□□□，□□□津。皇胤分封，克隆磐石，从子之贵，允膺宠锡。圣善弘训，平反著绩。令问斯在，德音无。经天弗住，带地无归。连城戢彩，照乘潜晖。存亡永抉，□长违。
倚闾谁望，陟屺何依。饰终礼缛，赠行恩重。朝委兰室，夕归荒陇。坟草方宿，墓松行拱。
（昭陵博物馆藏石）
№乾封００９
【盖】
无。
【志文】
圣道寺比丘尼善滕灰身塔弟子尚解、洁成、善威、静行、善道敬造。
大唐乾封二年二月十五日故记（录自《宝山灵泉寺》）
№乾封０１０
【盖】

【志文】
司刑太常伯武安公世子奉冕直长源侧室赵五娘墓志铭并叙赵娘讳懿懿，雍州渭南人也。父感，优游不仕，养素全真。赵娘志励冰霜，色倾城国，年十有八，适于源氏。以乾封元年七月十二日卒於崇仁第，春秋廿有一。遗言敛以时服，不棺椁。诞女二娘，亦先母夭亡。以乾封二年三月十三日，改并葬於万年县长乐原，礼也。□呼哀哉！乃为铭曰：
出连宾骑，人侍芳帏，行云竞起，迥雪争飞。叶肩添翠，月扇增辉，方承懿宠，告为期。其一。昊天不惠，积善徒虚，既摧云树，复碎明珠。松桂春□，芝兰夏锄，式刊玄石，永振芳代。其二。
№乾封０１１
【盖】
失。
【志文】
唐故处士强君墓志铭并序君讳伯陇，南阳西鄂人也。君志禀风霜，贞松等操，幼而闻礼，声誊日新；长玩璋，芳猷月旦。祖讳盖，简述幽深，风驰振远。父讳荣，艺能□博，莫测其源。君事亲尽礼，敦爱敬於生前；怀道□穷，重送终於没後。况为人悌，闾里称其奇；久而益敬，乡党歌其善。一言之重，千金不足凝其心；半面十年，论聪未足方其。森森陵千仞之峭，滔滔怀万顷之波。岂其良木抽条，□蒲柳而同翠，こ隆日笃，卒於福善坊之私第。于时舂徒罢相，农夫辍耕而已。粤以乾封二年八月廿六日权殡於北邙平乐乡之原也。望星□於金□，佳城韫曜；目连龟于翠沼，松路吟风。嗣子大智等，恐桑田变改，清海遽迁，刊石铭功，庶标不朽。其词曰：
逸志腾风，松筠比操，闻礼闻诗，永傅嘉号。施德忘报，衔恩敢报，蕴牍璋，词林雅粤。其一。寒温色养，尽於事亲，冰清玉，不杂风尘。方圆令则，举止咸新，连城昭乘，匹此非珍。其二。佳城韫曜，陇首云愁，逝川无拾，隙驷难留。高风卷箨，於此长秋，式镌斯石，庶保清休。
（《千唐志齐藏石》）
№乾封０１２
【盖】
　焦君墓志
【志文】
大唐逸人焦君墓志铭并序君讳达，字德成，南安人也。自澄清耀象，秀琼以梢□；凝浊裁仪，滋瑶柯而拂汉。感龙祥而孕质，应文瑞以标宗。家荣袭於周昌，门贵联乎秦霸。涌神源而叠浪，控灵氵爪以增湍。惟君惟王，代多人矣。曾祖充，祖颢，并文苞佐主之能，武备御戎之用，冠拔相映，卿将历居，弓弯尽月落日耀以驽＊剑奋全莲惊星光而鹑转。父达，淑质端华，灵姿俨粹，收仁智於艺圃，植礼义於书田。慕嵇夜之孤风，追许由之绝轨，逐晦跻捐荣，韬名弃□。不谓菟影夜驰，乌光尽惊，福善无效，哲人其萎，武德六年十二月廿日卒於私第，春秋卅。惟君夕眺山莲，离才峰於藻岫；朝望花锦，绚文颖於词条。忽以掩质泉空，栖神岱岭，以乾封二年十月廿二日葬於平恩县东北五里平原，礼也。嗣子遗济，早训过庭，夙标孝敬。恐桑移海变，谷徙陵迁，永纪嘉猷，勒斯芳琰。其词曰：
崇基姜峻，迥氵瓜灵长，芳符字祉，芬应龙祥，流英竹素，腾誉缣缃。神宇冲粹，体量高清，道德安志，琴书养情，赏终意气，宴逸性灵。阳乌逗景，阴菟流光，兰周馥，菊散金香，愁云惨日，悲风忉杨。佳城寂寞，痛矣心伤！（录自《隋唐五代墓志汇编》河北卷第一册）
№乾封０１３
【盖】
失。
【志文】
唐故张君墓志铭并序君讳，字宝仁，清河人也。因宦于洛阳焉。源夫韬跻ㄜ莱，行翔芬於仲蔚，杨庭霸府，材驿美於孟谈。君即其後也。祖兴，隋任洛州清漳县令；父游，唐任左卫勋府兵曹；并兰畹资芳，瑶峰振彩，百里应翔鸾之美，五校竦严之姿。君少遇时屯，窜身荒野，长沐休泽，安逸郊丘，输黍稷以奉公，具珍羞而敬养。潘舆鲍辇，浮兴於家园；樵客荷□，谈玄於礼援。故得逍遥仁智，遗照德音，畏荣宠以趋时，保至真而守一。吟咏朝夕，流涟省旷，殆可谓安就日之人也。方怀松栝，栖托楹山，遽梦肓，早扃泉户。春秋肆拾有贰，去贞观拾壹年拾月贰拾柒日终於履顺坊私第。夫人李氏，陇西人也。汉丞相蔡，即夫人之先也。挺质陇阴，飞英雪浦，兰仪秘彩，玉度浮薰，毓粹清晖，柔景德，自长张氏，琴瑟斯和。
□早失终天，贻训无怠，孤遗袭庆，以穆家风。方克自闺门，长享遐纪，柳垂潘援，寿饮儿童。不谓椅露沉，风摧叶玉，春秋柒拾，越以乾封贰年拾月捌日终於延福坊私第。以拾壹月伍日合葬於平乐乡芒山之阳，礼也。嗣子善测等，痛结履霜，悲缠袭蓼，恐桑田屡变，陵谷迁移，镌勒芳猷，於兹厚穸。其铭曰：
金清玉洁，交映二门，忠贞令问，共举双论。方易兰赅之色，奄亏庭树之讠宣，庶芬芳之可睹，敢凭於山□。（录自《洛阳出土历代墓志辑绳》）
№乾封０１４
【盖】
大唐故左骁卫将军上柱国开国公墓志
【志文】
大唐故左骁卫大将军上柱国云中县开国公曹府君墓志铭并序公讳钦，字三良，京兆好人也。其先黄帝之後，陆终之子安，实为曹姓，大矣哉！丰蛇感帝，敬伯赞彤云之业，汉家凝图，玄德膺黄星之举。故能声华万叶，道霭三分，摊神器於寰中，导时英於海内。岂止登高演赋，文清於爵台；临水题篇，词工於马。英灵未泯，有足言焉。曾祖义，周镇束将军、侯同三司、事违大将军，使持筋并、汾、晋、忻四州赭／军事、并州您管、革隐郡公，大父宵，隋嗣府蘸同三日并望重荐绅，勋高授钺，黄阁肇仪台之贵，朱骖光按部之荣。
显考整，隋上开府侯同三司、皇朝赠使持节缘州诸军事、缘州刺史。小年遽注，虽晦德於昏朝；遗爱空存，更追荣於圣代。公以金方挺锐，玉野疏祯，夙懋奇杰之姿，早弘英伟之量。身长九尺，腰带十园，蒙轮扛鼎之林，翘开拔距之力，足以吐纳前良，抑扬後进。加以技高犭爰臂，识洞龙韬。两宝齐子罕之廉，百金轻季布之诺。龟文马啄，有富贵之标；鹊颔兽颈，伫风云之会。大业十一年，缘州府君始膺朝寄，出镇秦。公陪游陇上，言随膝下。属汉东失道，河西肇乱。董卓奸雄，柞刺牛以享客；陈胜□祸，援飞鸿以宅心。公虽地接嚣城，即奉龙＊之帝。武德元年，自薛举归□，授正议大夫，即於北门长上。刘武周□讠夭晋水，称乱夏庭。太宗作援三河，柳申六伐，公先驱□毂，首陷坚城，凶徒蹈裂兀之机，大君乘破竹之势，搴旗斩将，勋实居多。拜仪同三司。王充逼迁宗┙，荐食伊，西距双崤，啸风召□，北连三赵，举印提戈。太宗推毂咸京，援旗洛。公以材官入选，勇爵先登，克奉中军，载光上德。国家如熊四合，己守碧鸡之津；建德封万雄，以浮白马之水。太宗分兵东拒，始人成皋；建德□□北旋，□超□制。
公乘□回进，跃马先涂，既斩颜良，仍追项羽。建德所以然齐破胆，伪郑所以肉袒＊羊。则公之勋也。拜上仪同三司，赐物五百段。于时戎已定，四奥方清，而铜马馀妖，覆土噍类，金人遗孽，吞噬生灵。公又鞠旅遄征，则燕垂已奉；诞师请伐，则豳郊式静。以功拜将军。既而望苑亏良，承华怙乱，已构流言之隙，方成弄兵之祸。太宗道凝区外，深洞机前，聊陈命子之雄，用防宫甲之变，以公为柏堂左右，恩同卧内，寄深牖下。家难克清，预有其力，赐物三十段，□□一具，拜新城府别将。吐谷浑负昆河之险，爽涂山之会。太宗将诛后服，且命前军，以公名洽汉飞，勋高□勇，拜昆山道总管。公傍临悬度，斜控胥山，尽落倾巢，波澄雾廓。畴庸命赏，帝有嘉焉，拜大将军。昔卫青功高绝幕，□洽神策；霍光寄重负图，方弘徒授。比德前哲，孤映一时。仍除明威将军，拜香谷府折衔都尉、交河道部管。□燕□[C260]□□地，汤池由其失险，火坂所以销烟。功冠诸军，独标上赏。赐□卅人、绢五百段、马廿，拜上柱国，友玄夷□□，黄□□□，江夏王任总元戎。公亦擢居裨将。我则长驱兽落，直济辽河；彼亦近率蚁从，来涉险渎。常连偃月，陈推□云，当□偏将先奔，中权独进。孤军常陷泽之险，匹马乘旋泞之危。战士星离，干戈雾合。□泛□星之剑，回驻日之戈。一呼而溃重围，再举而登万□。朝鲜遂陷，王旅用康。此又公之勋也。赐物一千段、马十匹，除长上折衔。名超樽俎之间，功著旗常之表。廿一年，又拜灵武道总管，从英国公李北渡榆溪，西驰梓岭。厥功已懋，式践高班。拜益门中郎将趋职雉门，阶荣凰阙，望高丹荣，宠列紫机。阿史那贺胄，种杂天骄，兵缠土著，入羁兰陛，厌交戟戈，勤出□葱河，□引弓之众。由是良家占募，恶少从军，裨统伫才，佥论攸属。永徽六年，拜葱山道部管。斩楼兰之首，断凶残之臂。成甘陈，勋逾辛赵。是时前军失道，元帅无功，未屠宛马之城，并黩叔鱼之货。公以清直缉誉，义勇驰名。朝廷嘉焉。又降优旨，诏使将军王果就军中慰劳，并赐紫袍金带等。
紫服ゼ文，光沐於塞草；华金毓彩，卮丽於吴钩。□符朝□，独标荣观，戎章祗要，禁旅严华，旌旃之务既殷，勋贤之寄斯重。麟德二年，拜左骁卫将军。褫绂彤闱，□缨玉殿，五营自肃，八校以清。及礼贲腰金，恩加会玉，既符承家之宠，载光书社之场。封云中县开国公，又奉敕於献陵留守。衣冠已远，空想烟霞之游；园寝无追，更殷泉壤之痛。沉忧贬豫，精感伤年。寝疾弥留，云亡奄及。呜呼哀哉！以乾封二年四月十日薨於陵次，春秋七十有四。公业尚雄举，体识英奇。抚翼归昌，名参於附凰；适足图兴建，功贻於汗马。据麾赤坂，悬日鸟於高天；举缴青丘，落风禽於大壑。故能功垂戈□，业盛山河。抚□垂弘□之容，□□降公侯之贵。咨所谓金德具美，名将良臣者欤。而天不遗，摧梁已及。春□萎绝，事隔□哀深，大树飘零，人士而仍在。呜呼哀哉！粤以其年龙集丁卯十一月丁巳朔五日辛酉迁于先君缘州刺史之高茔，礼也。丘山可望，黛柏忉愁云之心；龙珞难分，白杨动悲风之听。呜呼哀哉！有子嘉会等，匪莪□虑，集蓼崩心。顾□棘之□穷，践霜露而凝感。恐尘飘，人烈曾昆，掩金□於芸阁，沉玉字於松柏，式旌蒿里，永□桐阍。其词曰：
轩皇峻趾，若水□源，迁邦命国，佐汉开藩。台华未远，鼎业斯尊，侧开遗庆，光昭後昆。其一。
华阳赳赳，仪同烈烈，绿绶□上，朱轮满辙。缘州澹唯，声尘昭晰，饰礼金章，追荣玉节。其二。
爰有奇杰，沉毅光前，词高人赵，气重游燕。牛星引剑，□□□弦，文擒友席，光照宾筵，林俊八校，声蔼三边。其三。
言陪陇坻，越蹈奏垧，金鸡夜失，玉弩宵惊。将依汉井，独避嚣城，兴□象阈，春款承□。其四。
投旗夏□，拥兵汾，陷敌河渎，摧坚洛。黄巾掩色，白波澄水，羌笛飞梅，胡山绝梓。其五。
扬麾□□，□缴□丘，定□送马，夷□潜牛。朱干霞举，丹闱云浮，爰膺帝命，亟奉王游，哥堂振绮，乐肆鸣球；其六。
龙川遽□，□□清洎，日月未□，泉扃已。悲风动而寒松苦，严霜霏而宿草萃，惟素范之无追，空留连於堕泪。其七。
（录自《隋唐五代墓志汇编》陕西卷第三册》
№乾封０１５
【盖】
大唐故焦府君墓志铭
【志文】
大唐雍州长安县□德乡（下泐》武骑尉故焦府君墓志之铭并序君讳寿，字世通，西广宁郡人也。後因官家於雍州之冯翊。若乃两宫荐祉，光懿戚以绚瑶闺，□掖飞荣，叠曾基而疏金穴。虚舟揖彦，俪仙胄於龙门；饰馆招英，轶高名於骏肆。横五镇而分秀，地连□宝之岩；八能以驰源，波通钓璜之ㄛ。祖等并位班朝职，冠□□□，俱风颖迈，神情秀举。延时望以独高，冠邪基而首出。公韶□□月秀格，荡珠镜於文河，藻璇葩於翰苑。望其光彩，则紫寅飞□□其风规，则青卷。淡神交於利铣，植灵府以贞筠。艺□黄□，□仙堋而饮□；词锋立断，凌宝匣以浮霜。然而效综儒珍，□探玄□，览星坟而□奥，鉴虹璧以融几。滥觞而迅伏九川，覆匮而削成千仞。甫就□金之重，旋贻贲帛之徵。遘疾於家，乃从风烛，以乾封二年十月廿七日薨於私第，春秋六十有二。息等哀□曾□，泣对寅门。感隙驷之无追，仰楹书而结慕．粤即以其年岁次景寅十一月丁巳朔十六日壬申，与故夫人姓赵讳三娘（夫人先薨，以经九载，尔来摧殡在於圹外，今以吉辰令月，改故从新），迁奉并於雍州万年县川乡白鹿之源，礼也。薤挽凄风，松埏黯雾，玄扉遽启，悲□□氏之铭；翠篆方雕，泣对任公之石。其铭曰：
轩丘峻极，若水灵长，载干疏庆，覆翼漓祥，门联鸿绪，代缵龙光。其一。
□族载隆，象贤无绝，燕开碣馆，汉通金穴，紫绶分华，朱轮累辙。其二。克播英贤，诞生纯懿，明玑表质，浑金韫器，学综缃图，文开锦肆。其三。濯缨璧沼，振羽环林，位光绾墨，化洽鸣琴，壶冰澡性，镜水澄心。其四。祗宠掖垣，曳裾梁邱，道光拥，恩崇置醴，芝捡将陪，蒿扃遽启。其五。龟谋袭兆，凤绶开埏，涂分狄岸，地距璜川。松风晓忉，陇月霄悬，图芳徽於翠琰，庶终古而方传。
（录自《隋唐五代墓志汇编》陕西卷第三册）
№乾封０１６
【盖】
无。
【志文】
砖。朱书墨地。
故唐西州高昌县前官汜延仕妻董氏墓志夫人无讳，字真英，西州高昌人也。幼憝女艺，行不□，言轨外彰，言归汜族。贞明为志，恭慎在怀。庶艺无乖，姬姜养志。以乾封二年九月上旬□□□□良□□妙药无瘳。以十一月十八日壬辰卒於私室，春秋□十有一。遂使宗亲丧志，路泣停歌。以十二月四日葬於城西北原之礼也。养系礼教无越，母仪可纪，嘉猷□□□铭曰：
萤非昼照，烛{艹立}辰燃。算□命尽，气疾来□。□祥接受，奄影生天。宗亲□志，路泣稻□。□□□□，亲泪如泉。
（新疆考古所藏志，录自侯灿《解放后新出土吐鲁番墓志录》）
№乾封０１７
【盖】
卫州汲县故张君之志
【志文】
唐故处士张君墓志君讳师，字彦道，恒州行唐人也。自素沼澄□，从黄公而结□；清河茂族，体赤县以腾文。博物穷显晦之神，离华动金石之韵。挺生间出，焕异气於龟书；启国□家，懿芳名於凰篆。禅联不绝，可略言焉。曾祖真，齐任青州长史，□龙表德，六条仰□清规；展骥В奇，千里光其绝景。祖柏，隋任武城县令；士林仪□，舞心镜而回翔；童野驯，仰仁夙而寅玩。父师，隋任本州大中正；孤标领袖，寺仙驾於群鸡；独秀贞芳，挺长松於众莽。公乃禀气少微，沦名处士，韬光泉石，岂翘乘之能招；晦迹丘园，何束帛之堪贲。俄而德星沦彩，客位淹□，粤以贞观八年十月十日终於私第，春秋五十。夫人曾氏，柔灵极月，淑质姿天，凝华桂浦，散彩芝田，何与善之无验，遽迁化以凋年。即於大唐乾封二年闺十二月廿六日，同窆於博望城东南三里，礼也。有子行筠，怀陆橘而慕道，辩杨梅而高尚，处嚣麈兮＊俗，晦名迹兮终养，履霜露兮遽感，陟岵屺兮何望？虑壑舟兮徙夜，勒贞徽兮永亮。其词曰：
龟书焕彩，麟阁飞英，皇图舄奕，月慧贞明。思幽博物，景沓重荣，崇基且峻，长波更清。其一。禀气少微，挺生高堂，束帛非贲，蓝田表贶。蕙抱欢兮摧残，翻空兮＊，虽变桑兮遽改，庶贞芳兮永亮。
（录自《隋唐五代墓志汇编》河南卷第一册）
№乾封０１８
【盖】
韦府君铭
【志文】
唐故洛州录事参军京兆韦君墓志铭并序君讳祟礼，京兆人也。珠庭作霸，演灵庆於周盟；金笥傅经，纪英图於汉册。
高祖昶，秦州刺史；曾祖雅，洛州刺史；祖峻，宁州司录；父师，皇朝洋、博二州刺史；业绩逾河带，声仞天京，抚傅而被春膏，飞而架秋实。君青田舞翰，赤野腾姿，植节乔＊，承华绣褓。起家太穆皇后挽郎、益州参军，累迁左武侯铠曹，岐、洛二州录事参军。擢英邦，秘彩戎麾，仁播玄扈之郊，义动黄图之地。
德星凝景，方伫曜于台阶；寝玉流瑰，遽移舟於大梦。以乾封三年正月十日遘疚终於洛州温柔里第，春秋五十二。其月十八日窆於伊水乡。昊天不，扣地扌延灾，惜妇而衔□，抚遗孤而绝息。乃为铭曰：
中南蕴秀，太液潜植，资灵地德，济美人荚。金＊列映，朱绂开荣，业隆门祉，道振家声。其一。毓庆绪，标华琏器，地义玄通，天伦冥至。行高士则，才周道肆，响荐皋禽，跻申场骥。其二。分班剑峡，应务钩陈，出临＊岫，入抚鸡津。英规方远，令问逾新，＊曦未夕，薤露俄晨。其三。化涂已寂，贞魂斯逝，里巷摧心，宾朋雪涕。孺子号汝，明妻诔惠，慕结风枝，恸濡孀袂。其四。爰依凰野，载启鹤埏，川涂萦映，原树仟眠。嵩丘瘗玉，缑氏随仙，图芳幽琰，志美穷泉。
（录自《洛阳出土历代墓志绳》）
№乾封０１９
【盖】
失。
【志文】
大唐故唐君墓志铭君讳衡，字平子，其先丰泉人也。曾祖太守，因家洛邑，今□为河南人矣。
曾祖察，齐潼开镇将，後□兖州郡守；抱喉□□，麾□塞而俯险；褰帷重寄，举六条而宣化。祖休，隋任□州白马县令；翔凫起乎珠履，驯雉狎乎鸣琴，惊□□□□厥莅俗振克清之术。君怀忄亢慨，任侠自居，袭六郡之膏腴，倾动百金之价；飞一□之神羽，妙穷七札之引。以贞观十□年授骑都尉。既而青云寅息，白首唐年，弋钓林泉，沉浮里。胜鞍腾眄，克状忄亢慨之情；□杯励味，遂害劝力之□。兼以尤精法令，侣沿革之规；□好玄宗，深了筌蹄之旨。方期悦灵寿於王步，玩练缚於珠林；岂图孽羽游庭，珍丹奄然，夜走仙童归梦□□溘□□□。以显庆元年六月十七日先卒。夫人赵氏，赵郡人也。玉田眙庆，兰花降芳，于归令德，作嫔高□，香驰百两，动三星。泽被□□，流芳（下泐）月凄长□上结。神佛（下泐）阳□烟□□。以乾封三年三月二日，卒於恭俭里第，春秋六十有五。
即於其年三月廿四日，合葬於邙山之陵平乐乡，礼也。嗣子表等痛深陟岵，□□凋松，惧碧海□成田，勒础而□记。昭昭清渚，□□空□。族茂丰泉，声芳洛。
刺史宁大，县令销蝗。人穷□□，□济宠书。人骑都任，侠□播英。雄力没□，戟位下天。工□□挺秀，孕彩星河。才芳宋鲤，熊掩秦娥。何代不新，何人□□□□永逝灵神。
（录自《隋唐五代墓志汇编》洛阳卷第五册）
总章
№总章００１
【盖】
失。
【志文】
唐故崔公墓志之铭并序君讳穆，字德元，贝州武城人也。其先周太师姜牙之苗裔，汉太傅崔琰之後。
因官遂居上党。十代祖□，□亚三台，名高九域。祖鸿，宦至兰台，撰十六国春秋。祖晖，杨州刺史、屯留侯，□联佐相，竹帛播其贤列，弈叶龟组，图史勒其功名。父树，隋任甲水县丞、并州司士；化匡千里，士庶悦其来苏；毗赞一同，异境悒其□威。公皇朝初任募团校尉，连军百万，韩信讶其才辩；幛幄连筹，子房惭其襟略。见五星之居东井，同张耳之知机；统八百之诸侯，类吕望之权勇。
与善无徵，早从物化，春秋五十有六，永徽年中，卒於私第。夫人申屠氏，毓德高门，繁华再醮，比梁妻之雅操，侔孟母之风仪，恭顺外彰，文华内备。老莱之妇，辟此远惭；伯宗之妻，方斯更劣。所谓积善无验，奄尔沦亡，风独难停，巢驹易往，年六十有二，乾封三年，卒於私寝。粤以总章元年岁次戊辰三月乙酉朔一日乙酉，葬於屯留故城西之高原，礼也。夏禹奠川，疑山缜其西北，伯益佐理，章水纪其束南。天壤销形，高墒猾峙，乃禹铭曰：
先君吕望，滥＊姜水，封刘列姓，派流崔氏，子孙弈叶，权豪不已。其一。
崔琰忠烈，特秀汉朝，贞节謇德行照不许魏武，志操□В，金柯玉叶，桂树长条。
其三。夫君祖祢，武城族望，汉魏周齐，□傅宰相。冠冕蝉联，史书高尚，代有异人，忠直雅亮。随会丕□，九原惆怅，月夜孤坟，亲朋悼伤。其四。夫人申氏，潞城甲族，毓德高门，傅芳金屋。质美西施，孀居改卜，百六期至，仙容倾覆。
儿女孤，攀号恸哭，鸡鸣沈翳，泉门何速？（录自《隋唐五代墓志汇编》山西卷第一册）
№总章００２
【盖】
无。
【志文】
大唐总章元年岁次戊辰三月乙酉朔廿八日壬子，圣道寺故大比丘尼法思灰身塔弟子法周等为和尚敬造。和尚□姓霍，故立铭纪。
（录自《宝山灵泉寺》）
№总章００３
【盖】
无。
【志文】
砖。朱书墨地。
□□□□岁次戊辰，九月壬午朔□□□□亥，除＊纲王雅者，西州□□□□也。斯乃禀性淳和，景行□□□□俱备，百行无亏。为乡里□□□□室之梁栋。
何期逝川靡□，□□难留，致使冬柏摧柯，春条□□，□□物化，掩＊风光。　邻里悲□，□路摧泣。仰思嘉德，尚想馀风。□□□珠之邻斑竹。春秋一百有三，□然殒逝。即以其日殡葬斯陵。□□悲号，乡闾痛惜。呜呼哀哉！其□□□□□□宗族号兆，邻里痛□，□□□□□□□□□之云尔。
（新疆考古所藏志，录自侯灿《解放後新出土吐鲁番墓志录》）
№总章００４
【盖】
唐故泉州刺史张公铭
【志文】
大唐故正议大夫使持节兼泉州刺史潞城公墓志铭并序公讳臣合，字嘉□，本太原晋阳人。因官徙居安定之乌氏。□□郡署□焉。
自轩丘受氏，基孝友而克昌，圯卜期神，运兵钤而定命。曾祖洛成，魏骠骑大将军、右光禄大夫、□武县开国公；祖永贞，周平远将军、开府仪同大将军，并逸翰传空，巨鳞纵□，功宣前代，贻美後昆。父明达，银青光禄大夫、麟州□定县令；武皇末跃在□，早察桥玄之间；屯□演丝，衣□丝纶之业。公器宇冲和，风□□□。含章内□，蕴骊泉之宝；□彩外辉，擅连城之积。于时□□，犹□，方隅末曹，公胄德旧□，材略昭远。起家授通议大夫朔方道安抚大使。武武二年，授骠骑将军，时廿有五。灵台府君薨，哀毁之情，几将灭性。敕阡敦劝，遂夺情□。伯□望重师臣，方申夺礼；彭祖恩□研席，赞□骑封。武德八年，兼苑游军长史。贞观二年，授左武卫礼义府统军。七年，除壮武将军行监州刺史。班条作镇，桑异秋麦，同谋□车，求瘼讠宣鼓。将□风共静。十年，清淇郡君薨，复夺情礼□。而弱水西流，危山北上。金微远指，玉塞遐通。□扼喉咽，藩惟臂掖，襟带之□，非贤不居。十六年，转甘州刺史。廿三年，加正议大夫、瓜州刺史。
公经文纬□，勇略乘贵，威震龙荒，声齐马服。显庆元年，授□州刺史。龙朔三年，改授泉州刺史。澧浦闽隅，星开婺翼，疏江叠障，逆水分□，地□灵奇，人多□□，缩书□典，旧号为难。公始酌吴泉，才除宗槛。而颓炉集铸，如闻长孺之吕；雏凤□□，以集次公之境。麟德元年，将会玉岱，宗泥金□。□行至扬府，遘疾弥留。因□涉洹，仍惊奔电。十一月十五日，薨於扬州之旅馆，春秋七十有二。朝廷伤悼，赠吊有加。并给灵举，□还故里。南中悲惋，廛肆顿空；西服惊号，生祠如在。呜呼哀哉！粤以总章元年岁次戊辰十一月辛巳朔四日甲申，葬於豳州宜□县之岐原，礼也。长子右监门校尉公信，第二子金州洵阳县今公超，并履霜增感，匪莪永慕。虑韦编落简，徽献不傅。谷徙陵夷，无闻樽节。爰命公之所□，式镌芳烈。乃为铭曰：
疏峦峻极，派渚遥源，八株分桂，五德翔□。曾堂袭冶，露冕飞轩，载止□彦，弈代斯繁。嬴金展□，饮石标奇，风随扇转，雨逐轮移。孝闻乌萃，清表人□，文鲜缛绵，韵叶垠篪。宫墙数仞。骥姿千里，冰壶内澈，瑶峰外峙。行契前规，言□後纪，善无自伐，功而不恃。越水还舟，岱宗揖贽，□童梦疾，庭棺夜坠。魂氵氐旧阡，陇闻新燧，烟埋大野，芳流空位。
（录自《隋唐五代墓志汇编》陕西卷第三册）
№总章００５
【盖】
无。
【志文】
砖。朱书。
伪明威将军杨公墓志君姓杨，字保救，渤海梨阳人也。避难河右，违逾玉关。卜宅瞻星，保居高昌也。禀性敦素，结行清贞，忠告诚言，为人厚质。伪王在日，任明威将军事。
孜孜理务，起平恕之心；冀冀存公，振恭勤之响。□宾唐国，触事庶几。训子弟以义方，恪劬劳於家事。易成女立，内外无亏。乡党称仁，宗族称孝。知命之岁，深悟内经；耳顺之年，规矩无越。积善无应，老疾弥加，上药穷方，名医绝验。
忽以总章元年十一月廿日卒於私第，春秋九十有五。即以十二月十日葬於城西北原，礼也。子孙辟踊，哀切四邻；亲戚号啼，悲恸城国。呜呼哀哉！葬於斯墓。
（新疆博物馆藏志，录自侯灿《解放後新出土吐鲁番墓志录》）
№总章００６
【盖】
失。
【志文】
唐故张君墓志并序若夫龙颜诞应，留侯展帷幄之□；虎□并威，相国骋从横□□。子昭正色，吴君息□世之欢；□□□词，魏主绝邯郸之好。ゼ文剑阁，彩映燕然之碑；披□云亭，理□梁山之颂。家风门阀，国史详焉；茂范英声，可□言也。君讳威，南阳四鄂人也。祖琼，周任怀州获嘉令；□□阐举，逸清阳之令名；弦歌流训，逾武城之华问。故得声超兽□，□美□□，道协中都，德徽单父。父岳，隋任怀州长史；学归君山，才优管辂，名忝委质，赞褰帷於大条；位亚专城，侠惟良其千里。君□蕴潜龙之不□，高蹈□尘；隐逸骥於平衢，栖心人道。遂以抽簪命友，酌□追朋，畅□阮之幽衿，巢由之雅趣。既而生涯无定，循短有期，於麟德元年七月七日终於私第。呜呼哀哉！春秋六十有九。夫人郎氏，兰仪自性，蕙质天成，圣善开规，映南滨之茂轨；睦因□懿，流中石之清辉。宜以命□凡龄，寿逾千月，岂图＊山异质，绝暮雨於阳台；入月仙娥，缺真容於残魄。以总章二年四月廿九日卒於家第，春秋六十有三。孤子长寿，痛慈颜之永隔，悲怙恃之无依，以总章二年十月十六日合葬於释林村北一里之原，礼也。于时魂舆俨路，灵合风，逝川辍溜，秋云聚空。恐若砺之斯及，虑如带之方同，冀芳徽之不泯，勒志行於泉宫。乃为铭曰：
□矣嘉谋，冷马辩说，芳逾兰菊，贞逸松桂。剑阁铭勋，云亭颂睿，弈叶英蕤，纷纶冠盖，且国周朝，父匡隋代。其一。懿矣吾君，易退难进，晦迹泉林，含华巳圣。运一掩穷，千载流问。
（录自《隋唐五代墓志汇编》河南卷第一册）
№总章００７
【盖】
无。
【志文】
　　砖。墨书。
□州学生张安吉墓志并序君姓张，字安吉，西州高昌人也。祖宗秀烈，家绪终长。避难关西，保居高昌者也。君乃幼挺神童，早超令誉。背碑未谢，落纸惭焉。何期兰蕙逢霜，芝梅讠皮刈。嘉苗绝於秋实，翠叶殒於春枝。逝水东而莫旋，落日西而不返。忽以总章二年十月廿一日卒於私第，春秋廿有一。即以其年十一月七日，葬於西北原，礼也。尔乃飞灭路，归玉质於穷泉；蒿里启途，引斯骖於永夜。等颜生之早逝，同鲤也而幼终。侪流痛悼脱骖，同门悲伤挂剑，腾英名於死後，播美誉於生前。
恐碧海而作桑田，勒斯文而铭曰。
（新疆考古所藏志，录自侯灿《解放後新出土吐鲁番墓志录》）
№总章００８
【盖】
大唐李夫人墓志之铭
【志文】
已漫泐。
（上泐）王君夫人李氏墓志铭（上泐）明□，陇西成纪人，凉武昭王之後。□□八材佐命（下泐）洞玄元，犹龙□五千之旨，□□王佐之器。擅模楷於□中，（下泐）菁华于日下。祖远，齐任奉朝请、开府□兼行参军；父子护，隋汝州汝阴县令，或□猷相府，体方进之通明；或□钩邑中，追仲康之异政。夫人行云授彩，□□虹之旦辉；仙魄降灵，绚常娥之夜景。柔情敏洽，惠性幽娴，灼□□蕖，淑彩凝乎谈障，皎好初日，惠□□於□丝。加以学□才高，□明礼□，左嫔□惠，未足扶轮；叶女舍□，才□标慧。有行高族，言□□氏。□彼河鲂，□得乘□之号；（下泐）南风之祥。府君以社稷□□，居城邑之□。夫人敦□闺仪，流四德之誉，（下泐）子□三善之□。府君（下泐）夫人沉伏蓼（下泐）哀，抚训诸孤，式贻无（下泐）胤□承务郎□□州临汾县主簿绥福，风神早秀，□宇夙（下泐）俯承内训，奉遗□於刻鹤，□慈训（下泐）故得太学为冠，通（下泐）淄川之英□拥□□之欢。以孝为郎，奉亲而仕川，腴□旨，必□而不（下泐）而发□。故使牵丝汾曲，则誉□於冀方，从政孙□□名驰於剑州。□□之草，在膝下而□荣；赤野之□，升□中而（下泐）
若冀延□□□风拟不作□薪俄□总章二年□月十七日，薨於□州临汾之（下泐）
春秋□十有二。惟夫人至性（下泐）先物而後（下泐）於娣□，乃贻范於诸闺。
令誉□於宗姻，（下泐）信为凄□者□而藏舟□负，逝水（下泐）隐高□空有（下泐）渚□灭轻云之辉。以其年岁次己巳十一月丙子朔十五日庚寅，於河南县邙山之旧茔，礼也。□都成剑，姑□终（下泐）为□初八後合，恐□□见日，□水成□□□言□彤管，乃辞於玄泉。□志曰：□源纪地，陇岫平云。山川（下泐）生细君。（下泐）葳蕤玉种。（下泐）贞淑，来嫔茂族。□范旧（下泐）弥郁，雍容礼度。绰约风仪，标（下泐）洁，才高志（下泐）苹藻无亏。所天早丧，（下泐）眇眇孤遗。（下泐）存□□无ル。
（录自《隋唐五代墓志汇编》洛阳卷第五册）
№总章００９
【盖】
失。
【志文】
大唐故金紫光禄大夫宣州刺史上柱国西平县开国公李夫人刘氏墓志铭并序夫人讳字琰，河间莫阝人也。祖善因，皇朝金紫光禄大夫、平恩郡开国公、同文大卿；父植，右金吾将军。夫人年廿有一，归於李氏。以总章二年九月十八日，士卒於雍州之祟贤里第，春秋五十有五。即以三年正月八日，合葬於雍州万年县川乡春明里，礼也。铭曰：
沛泽疏源，高阝亭孕趾，业光遥谍，庆流绵纪，巷列未藩，庭森青杞。均墟挺操，婺菀凝光，俭修苹藻，德润璋，谈写鉴，顷蕊规芳。渭川风凛，周原景夕，永秘珠华，□辞金液，唯余令范，俾图贞石。　（录自《隋唐五代墓志汇编》陕西卷第三册）
№总章０１０
【盖】
大唐故司空公太子太师赠太尉扬州大都督上柱国英国公李公某志之铭
【志文】
大唐故司空太子太师赠太尉扬州大都督上柱国英国公墓志铭并序朝散郎守司文郎崇贤馆直学上臣刘之奉敕撰惟天为大，丽七衡而构象；惟地称厚，镇八柱以开基。钦若巨唐，体乾坤而合德；粤惟上宰，混阴阳而燮化。首参练石之功，兆赞随山之业。身负日月，勋昭区宇。致君於尧舜之先，济俗於胥庭之上。
郁为良辅，其在太尉英国公乎。公讳，字懋功，本性徐氏，高平之著族焉。後寓济阴，又居东郡，今为卫南人也。偃王以高义遣邦，导源於楚服；太尉以洪勋启胙，得姓於皇家。曾祖鹊，役魏濮阳郡守；祖康，齐谯郡太守，皇朝赠济州刺史；家声有裕，冯氏之累叶分符；门庆无疆，何族之联芳授册。显考盖，皇朝散骑常侍，封济阴郡王，固辞王爵，徙封舒团公，赠潭州都督，谧曰节。其道可贵，乡无亢礼之宾；其教有方，庭洽闻诗之训。初启长沙之胙，旋颁曲阜之封。式亮鸣谦，载光延赏。公即节公之元子也。惟岳降灵，自天纵哲。数寻擢颖，识者知其伟材；五尺成童，通贤咨其国器。引旗为戏，早萌戡乱之心；学剑且成，夙韫济时之略。属炎精告否，大浸方稽。年甫十七，情图九万。授手为念，拥膝长怀。
志欲清於天下，声已驰於海内。乃与同郡翟让，单雄信等筹咨权略，董率英豪。
指麾而百郡倾心，叱咤而万夫翘首。未逾期月，尽有强齐之地。及李密归於翟让，公乃推为盟主。隋越王称制东都，假密太尉，以公为右武候大将军，封东海郡公。
炀帝南征不复，蛇豕之毒方流；化及北上长驱，犬羊之徒自扰。公乃缟六师而抗愤，先固黎阳；料百胜以推锋，义高即墨。以顺图逆，所向无前。我大唐继天理物，拨乱反正。革夏而三风已变，宅秦而五星遽聚。李密为毛充所困，拥众归朝。
公知天命有在，犹全事君之节。通启於密，俟去就之命。高祖闻而嘉之曰：此真忠义之士。乃授黎州总管、上柱国，封莱国公，寻改封於曹，赐姓李氏。太宗龙川韫睿，豹略穷微，躬劳丹浦之师，亲缴青丘之憝。公参陪九伐，戡翦八荒，屠建德於河阴，武周於汾ㄛ。而王充跋扈，且昧讴歌，苟安助桀之徒，偷据迁殷之野。公载扈麾旆，克清洛。爰洎凯旋，策勋畴帅。太宗为上将而公膺下将焉。
献捷之辰，特贲金甲，夷夏纵观，莫不荣之。加食邑五千户，转左监门卫大将军、齐州总管。逆贼刘黑闼、徐员朗、辅公┙之平也，咸有大功焉。太宗践柞，授并州大都督，别食封九百户。寻为通漠道行军总管，破颉利牙於漠北，虏获廿余万。
皇上之居藩邸，遥摄并州，改授公左光禄大夫、并州长史。六年初，议封建，徙封英国公，册拜蕲州刺史。时并不就国，复以本官遥领太子左卫率，徵拜兵部尚书，参谋国政。上膺九星之耀，下层六坐之重。持议以平，献善伊直。十七年加特进、太子詹事，仍同中书门下。太宗问罪东夷，以公为辽东道大总管。属延ヌ人寇，乃统蕃兵击之，遂清大漠。师旋，加领太常卿。廿三年，以公事降授叠州都督。宫车晚驾，遗诏迫复本官。皇上纂图，以特进检校洛州刺史，寻加开府仪同三司，仍知政事。俄迁尚书左仆射。聿阶元佐，是居端右。异伯仁三日之谣，同景倩四辞之切。永徽元年，又表固让。帝重违雅志，以开府参国政焉。四年，册拜司空。公勋业兼懋，声实具举。登太阶而平五土，升揆路而高百辟。公材公望，朝野式瞻。先朝尝图公像於凌烟阁，至是，皇上又命写形焉。神笔序之曰：
朕闻珠潜汉沼，仍辉交夜之光；玉蕴荆峰，终耀连城之价。是以吴起佐魏，显德舟中；乐毅归燕，论功济上。用今方古，异代同规。但公勇志潜通，石梁饮羽。
忠诚幽感，疏勒飞泉。穷五帐之微，体金坛之要。或以临机制变，义在忘躯。推毂受脉，情期竭命。扬旌紫塞，非劳结燧之谋；振旅朱鸢，何假沉沙之术。残云断盖，碎几阵於龙庭；落月亏轮，摧数城於玄菟。加以人陪帷幄，出总戎麾。道驾八元，荣高三杰。朕以绮执之岁，先朝持以委公。故知则哲之明，所寄斯重。
自平台肇建，望苑初开，备引英奇，以光僚き。而岁序推迁，凋亡互及，茂德旧臣，唯公而已。用旌厥美，永饰丹青。昔者西汉功臣，图形於骐阁；东京列将，绪范於云台。语事可俦，校恩弥远。麟德之二载也，有事岱宗，特诏公为封禅大使，详择刚规，申明旧典。式光绝代之礼，载洽施尊之庆。憬彼韩＊，长恶不悛。
奋而虐讠皮黎，寻戈而毒流支庶。主上情期极溺，念轸推沟。伐叛之规，伫成先志；总戎之重，乃卷台庭。公尚想伏波，不辞於暮齿；载怀充国，莫逾於老臣，遂膺跪毂之仪，式隆分阃之寄。虔奉圣，龚行天讨。白羽既麾，玄夷底定。荡碛稔之逋寇，摅圣皇之宿愤。偃伯韬戈，宇内胥悦。振旅之日，乘舆亲郊劳之，礼焉。总章二年，加授太子太师。临轩策命，增别食封通前一千一百户。
公载怀止足，累辞荣宠。皇上深体二疏之诚，终俟一夔之力。爰降优旨，一月三朝。微展闲放，无亏变理。惟公诞膺人杰，允迪师臣。齐君五往而忘劳，晋臣一见而成服。至如石阵沙城之变，三宫七舍之奇，匪因黄石之书，自得紫房之妙，斯乃公之余事焉。其有超伦绝迹，固不可得而略也。方以事上，善必推君。昭德塞违，有犯无隐。先朝昔尝闲宴，顾谓公曰：万岁之後，属卿以幼孤。公涕雪致词，因噬指流血。俄而沉醉，乃解御服覆之。又尝目疾，亲剪须以充药剂。因谓侍臣曰：非我私之，为社稷剖耳。及上之嗣位，特流渥泽。公尝坠马，乃降乘而抚之。銮舆翟辂，三幸公宅。储后英藩，咸陪天驷，此则忠於国而爱於君也。事亲之道，候色无违；就养之方，因心罔匮。及风树不静，再从权夺。外迫敦喻，内殷创巨。茹荼婴蓼，则朝序延悲；{苔木}貌乐形，而家臣不识。此则孝於家而显於亲也。姊以贞顺守节，爰开石之封；弟以廉直效官，亟绾铜符之任。友悌之至，贯于幽明。此则睦於天伦也。惟子及孙，是称繁衍。千金勖垂堂之诫，万石禀趋里之恭，组充庭，人莫知贵；芝兰溢庑，时无间言。此则严於庭训也。
单雄信者，公之故人。委质王充，竟罹逆党。请免官爵，以赎其辜。国有常刑，止宥妻子。逮将就戮，对之号恸。因抽刀割股以啖之曰：生死永诀，此肉同归於土矣。天下闻之，莫不掩泣。是後收其孤嗣，爱同己子。事轶指＊，恩逾分宅。
此则义於交也。束发登朝，便阶七命。升簪揆务，愈慎四知。秩俸之资，咸散於婕属；恩赏之泽，必阵於廊庑。是以寝丘之田，绝膏腴之利；文终之第，隔轮奂之美。迈公仪之拔葵，甘次卿之脱栗。此则廉於财也。再战而倾十角，一举而灭三韩。谅禀神谟，寄英勇。是以东夷北狄，畏威怀惠。匈奴昔尝遣使，求识於公。类彼王商，竟贻真相之目；均夫李广，惮其飞将之名。此则或於边也。景兹七德，独秀千龄，故能业济勤王，功宣辅帝。夤奉三圣，咸穆良哉之重；式畅九功，允光则哲之化。道冠惟师，望优元老。可谓令德具美，善始令终音欤。从幸九成，移疾沉痼。及旋京第，即居路寝。东首而卧，然待终。主上忧形於色，恩过於常。日昃忘餐，甚於置邮之问；夜分辍寝，深乎窥壁之劳。以公尝诫满盈，子弟多述职於外。至是，驿召咸令侍疾。伏枕弥留，乘箕不驻，以总章二年十二月三日薨，春秋七十有六。天子抚床沫泣，士龠缠悲，哭於别次，哀声外澈。文武存列，不胜感欷。特诏辍朝七日，撤乐亦如之。中宫悼切宗臣，事均於吴汉；副后痛殷良傅，情深於杜夷。藩技委奠而含凄，列辟望庐而挥涕。华夷轸恨，愚智同伤，岂止舍袭、辍耕罢肆而已。有诏册赠太尉、使持节、大都督、扬和滁宣歙常润七州诸军事、扬州刺史；给班剑卅人，加羽葆鼓吹；赐布帛二千五百段，米粟副焉；凶事所须，务从优厚，并赐东园秘器；仍今司礼大常伯、驸马都尉杨思敬，司稼少卿李行诠监护。粤以三年岁次庚午二月甲辰朔六日己酉陪葬於昭陵。仪仗送至墓所往还。有司考行，谥曰贞武公。其坟象乌德山及铁山，以旌平延ヌ、句丽之功也。遗命薄葬，优诏许焉。皇上亲制碑文，以光粹烈。尚以毕陌之前，虽贲卢山之象；赵楼之下，未纪滕城之铭。爰诏史臣，载扬勋烈。其颂曰：
虞夏膺，商周革命，稷契匡风，伊姜辅圣。於昭凤历，登三有庆，显允龙光，咸一无竞。曾芒演粹，气腾英，电眸异表，云角殊祯。滔滔远度，凛凛高情，雄襟寥廓，沉从横。斧藻天经，发挥地纪，饰羽文箭，彤贲梓。道蔼八区，言应千里，粤人之杰，惟物之轨。运锺毁冕，年方弱冠，逐鹿知归，从龙式赞。抱乐辞夏，收图佐汉，授钺申威，横戈静乱。功昭草昧，业峻经纶，北清柳室，东扫扶津。四瀛涤，六漠销尘，总戎之律，执国之钧。西次徂辉，南箕托，方宪胶序，俄捐馆舍。桃径无春，松扃有夜，庭范，鹿︶寝驾。紫宸流悼，青宫缔悲，国怆元老，朝虚帝师。三河诏葬，四兆贞期，卢山贲象，毕陌联逵。哀笳嘹唳，容逶迟，盛德不朽，洪勋在兹。
（西安昭陵博物馆藏石）
№总章０１１
【盖】
大唐故亡宫八品墓志
【志文】
大唐故亡宫八品墓志铭并序君芳芝薄照，□采蓝田。早契幽闲，克彰柔慎。爰膺入选，载侍后庭。织有□，肃恭无怠。岂谓长生之药，无验金丹；燃玉釜。以总章三年三月□日遘疾而终，窆於城西，礼也。恐高天倚杵，巨海生桑，勒此沉铭，以照芳烈。乃为铭曰：舟迁夜壑，草危晨露，一叹小年，空悲大墓。清榛露结，白杨风度，兰菊传芳，永流缣素。
（录自《隋唐五代墓志汇编》陕西卷第三册）
№总章０１２
【盖】
失。
【志文】
大唐故越州会稽县令孟君墓志君讳枢，字玄机，琅邪平昌人也。若夫赤□呈瑞，腾茂实於千龄；丹乌表祥，飞英声於万古。是以长源浩汗，□江海俱深，崇基□崴，共嵩华比峻。璋於焉间出，髦＊所以挺生。曜後光前，君得之矣。曾祖□，魏卫尉卿、怀州刺史，即司空威之弟，仆射季之兄；祖仲康，齐金紫光禄大夫、渔阳郡太守；考公行，隋咸阳县令、营东都太监丞、朝请大夫、将作少监。或燮理阴阳，栋梁社稷；或剖符千里，阐化一同。各擅美於当时，遂流芳於兹日。君诞英灵之胤，禀淳粹之精，若美玉出於昆山，似明珠生於汉水。年甫弱冠，壮志凌云，六艺兼修，七武该备。隋大业九年，东都破贼，勋授景义尉、大唐苑丘县丞、虞候率府录事、汾洲司士、高安、石邑、金乡、会稽四县令。君宣风布政，宽猛不亏，求瘼除邪，探心照忒。凶猾之党，历以严霜；柔顺之徒，润以膏雨。历官之处，每获褒升；考校之司，恒居善宜。既而沧波易往，白驹难驻，未穷摄养之欢，奄遘弥留之疾，乾封二年十二月廿日终於官舍，春秋七十有六。以总章三年岁次戊辰四月乙卯朔十八日壬申，归葬於洛阳县清风乡月城里。夫人博陵崔氏，濯质华宗，言归高族，德均莱妇，成之功；道迈鸿妻，叶苹蘩之馈。华促＊，忽坠惊风；严霜夜零，溘随朝露。生有异室之和，死遵同穴之礼。君情敦孝悌，志廉平，造次莫移，岁寒弥笃。交不苟合，每循道而择人；信必由忠，岂违方以衍正。加以墙宇崇峻，风仪倜傥，闻之者欣慕倾心，见之者惮然增敬。可谓旷代通人，邦家令德者也。一旦歼良，百身靡赎，听邻笛以兴嗟，睹遗琴而扌文泪。清徽已谢，素范犹存，恐陵谷之迁徙，乃刊石於泉门。铭曰：
遐观旧史，逖听前英，各陈芳烈，俱嗣嘉声。猗＊君子，卯岁驰名，七德咸备，六义俱成。束发登朝，风仪秀上，似钢百钅东，如松千丈。违离旧邑，沉沦他壤，川逝空悲，山颓何仰？魂思坟陇，言遵归路，古木纠纷，荒阡交互。迎丧出郭，拊膺相顾，不见徽音，唯闻雅度。安厝定兆，卜筮云吉，寂寂空山，冥冥泉室。白杨隐雾，青松蔽日，浮生几何？百年长毕。
（录自《洛阳出土历代墓志辑绳》）

●咸亨
№咸亨００１
【盖】
大唐故越州都督府长史上柱国敦煌县开国公李君之墓志铭并序
【志文】
敦煌公李君墓志□讳□基，陇西□□人，凉武昭王之八叶孙也。大电之英，长霓之精，派天黄之远润，分若木之□□。□□□□，□□□清，照耀蝉冕，舄奕龟珩，缅千龄而孤秀，冠四海而莫京。高祖茂，邻台履牧，体□居□，赐□□□，□成桑梓。
曾祖孚，祖昭，功宣露冕，绩著分符。父嗣祜，位止烹鲜，有识流恨。君席□□□，资□□□，无假丹漆，霏华自远，宁待莹磨，ゼ光洞照。未离襁褓，奄缠艰棘，披帷罔觏，长皋□□，行路□□□泣，亲族见以崩心。及事继亲，有称纯孝，契长鱼之妙行，体君长之竣节，内安承□，□绝□□，□□乐群，□端详末。
曾无再问，已究三隅，流路所分，咸蕴怀抱。取睽侔於落＊，执御□於和鸾。□□□材，苞兹盛德，庄敬每形於貌，谦靡阙於心，友睦隆於弟兄，施惠孚於朋执。仪□端雅，风□□□，树行可师，置言成范。桂华岑岭，必运匠者之斤；马出滇溪，终絷圉人之辔。隋仁□□□，明□□□，□者月旦，藉誉日新，束帛丘园，观光上国。大业中年，作理幽蓟，人物殷杂，狴犴□□□心□□□，□运太阿。廉色察词，析肌分理，罪无滥免，刑不妄加，未易槐榆，俄辩泾渭。及颓□□□，□□□□，远隔妖氛，遥□诚款，赏不迁列，□□褒荣，位处轩游，爵开魏置，接扶阳之绝□，□□□之□□，□寇凭凌，肆其□豕。君披坚执锐，屡挫凶徒，校获论功，三军称最，始进荆昭之□，□加秦白□□。□属屯蒙，事资羽檄，推高翰苑，独步文房，日制百函，□占十吏，虽陈琳三国之□，□□□代□□，□能尚也。後丁继母忧去职，弥旬未溢，免丧犹毁。文皇深恤人隐，诏君作□，□□□轻，□□风返，敦＊之化，清侔冰玉，明烛纤豪。＊隶余粮，褐夫垂制，威之所偃，凛若冰霜。□□□□，□□□帛，犷暴畏之敛迹，忄耍依而缓心。爰应□河，题舆周塞，复从榜道，夹骑梁台。邦□□□，藩麾□□，阴稽繁会，用伫提衡，德刑兼该，英纲独举。再移灰管，大阐徽猷，公事去官，归于□□。□□道德，□扬名教，约以徇己，厚则推人，处实若虚，居高念损，尝伏腊，饬躬明荐，奉爵流□，□□兴哀。可谓生致其严，昏定晨省；□尽其敬，春露秋霜。教训子孙，□□争讼，深存规矩，曲尽□□。□□应无，行所宜有，周穷济急，甘□□分，践言顾行，风雨不息。犹是远近慕德，州闾服义。虽□□□之擅仪表，三辅驰名；陈仲躬之□风俗，百城图像。亦何以加也。微言将丧，颓梁奄及，以永徽□□正月十七日遘疾，终於私第，春秋七十有八。知与不知，莫不流涕；桃李之恨，复结兹晨。夫人□□崔氏，晋昌太守士游之孙，梁郡仓曹大惠之女也。□太山之遐祉，承大风之远庆，腾芬蕙□，□□□□，□□夙彰，柔明早著，词高蔡女，学富班姬。结□□，来嫔公族，殷勤酏醴，仍孝敬。□□□□，金□增栝羽之□；徙里弘方，玉胤挺璋之□。加以代偶姬吉，亲睦潘杨，室韵埙篪，阶□□□，表裹□□，姻姬弘多，临膳推浓，当衣引薄。吉凶□则，□□详练，昔空实相，少而通了，频繁□□，□□忘疲。□□远年，行观茂弘之拜；遽先促晷，永弃□□之舆。以乾封二年六月廿九日遘□，□□□州渭南□之馆舍，春秋七十有五。以咸亨元年岁次庚午四月癸卯朔十九日辛酉子□□□□□，礼也。□扃一闭，夜台难晓，敢陈实录，永志泉涂。□辞曰：
□□□□，□闻□□，大圣应仙，粹明作理。跨辗一代，赫□祀，飞□勃兴，武王郁起。双麾嗣业，□□□□，□奕成□，载生材子。珠胎则润，桂挺而芳，孝以冥启，仁由感彰。剑殚武囿，词擅文场，贞□□□，□气凌霜。□将鸿渐，式贲龙光，亘地横骛，排云上骧。有阶尺木，司宪幽燕，□□已散，檀柳□□。□观瘼矣，饮□萧然，释伪明目，归仁息肩。飞书辩运，荷戟功宣，蹙地咸复，危城以全。泽国俟□，□□仁义，邗江纷杂，制河酸讠皮。选众而举，允膺斯寄，察详奁阖，明烛茭积。柔□□矜，权豪必实，□□□□，恩波渐□。既释我位，言归旧邑，敬让攸敦，诗书允执。岂惟外奖，兼资内缉，匪义不蹈，唯□□□。□袁配□，如桓子昱，母仪妇宪，爰规爰挹。俄沦士则，奄坠女师，堂罗两□，庭列双辆。参差□□，□□素幄，周箫夕怨，楚铎晨悲。连楸渐合，蔓草行滋，唯余贞范，永晰岩基。
（录自《京畿冢墓遗文》卷上）
№咸亨００２
【盖】
大唐故歙州刺史驸马都尉王君墓志铭
【志文】
大唐故使持节歙州诸军事歙州刺史驸马都尉王君墓志铭并序君讳大礼，字仪，河南雒阳人也。郊子，盖原兴其远庆；河鸟传音，后妃隆其盛业。及髭王神圣，别树琼根。仙两上宾，遥开殊派。绵历三统，菁华九鼎。雅俗谢其轩冕，中朝推其人物。缃史蔼然，声芳弥劭。曾祖德，魏驸马都尉、侍中、骠骑大将军、开府仪同三司、秦州总管、东雍等十二州总管、西南道大行台、司空、河间献公；理照台阶，化宣舟楫。傅说长往，空垂晖於列星；邵康不居，余颂述於行露。祖端，周上开府、大内史，隋开府仪同三司、商延毫三州刺史、谏议大夫、光禄卿、兼检校史部尚书、修武容公；岐下宣风，右史膺其八柄；汉东阐运，南台钤其九流。虽邢山怆其松贾，而晋原为其兰菊。父朗，隋陇西郡掾、著作郎；夙擅闰庭，早标琦璋。仲华有志，言始望於汉皇；士云晚升，托清词於魏帝。加以姻通渭，戚预曾沙，月荣镜於当年，俄推迁於去日。
君令绪据异，昌族开华。汉水泛其漪澜，荆岑资其润黩。遂使珠潜褓候，璧照髫衿。辅嗣清识，良因童卯。冲符彩，未假裘裳。佩＊以射御取奇，辩志以诗史成学。西京贵戚，多寻赵争之游；东国名家，自负蓬莱之气。君连玺凭业，丰貂叠美。贞观之时，见招华阅，蒙授宣节校尉、右千牛备身。夜直朱扉，耸金徒之夕唱；晨趋紫殿，鉴玉之朝晖。太宗薄伐辽东，而君陪麾蓟北。闻高咏於载海，奉前歌而入塞。至如帝乙之妹，傅柔明於易象；王姬之车，显多棣於篇什。武子才气，配秋杼於星光；叔源风流，归春蹊於娣袂。乃尚遂安长公主，即太宗之第四女也。灵蛇诞贶，宵婺含姿。气婉瑶台，神华椒掖。从施衿於雁贽，陈逆两於鱼轩。莒菜新流，勖芳情於季女；瑟弦初减，调反质於清阳。而君籍＊虑之光尘，假河阳之清懿，诏授驸马都尉，除象池府果毅。近代降姻，例加显号。晚来尚主，多总禁兵。亲贤之宜，於斯而得。大姬戚重，苑丘广其脂赋；鲁元望隆，宣平崇其井邑。君光膺朝旨，为使持节、绥州诸军事、绥州刺史。蠃疏上郡，直枕新秦。晋启诸戎，初驯白狄。南承衍，北指榆中。宣条之寄，令德攸俟。君褰帷驭俗，下车缉政。时雨霈然，清风自远。王承在郡，无亏高辙；阮咸为邦，亦全胜范。漳滨沉疾，忽别岁时。恩泽昭回，远加医＊，又赐□彩二百段，以助针药。痊格神锡，福自天休。歙州之地，区分扬越，是号名都，路穷淮海。诏除使持节、歙州诸军事，歙州刺史。君惠问遥阐，仁声先路。龙节共干旄远临，鸟旗将伏鹿齐轸。威通丹亻敫，化洽朱方。然而公主昔年，早辞昌日。荀闺匹妇，犹致伤神。潘媛闾阁，空言情换。虽寒帷隔气，月簟淹秋，而苍梧白云，屡繁愁绪。衡山紫盖，每送虚阴。熊作川神，蛇疑弩色。降年不永，以总章二年二月廿六日卒於歙州之官第，春秋五十有七。呜呼哀哉！传邑里之凄愤，起江山之摇落。
驰ㄞ奏闻，悼兴宸。吊赠之礼，每异常仪。仍造灵舆，兼及传递。西秦黄鸟，遂入哀歌；日南白雁，先从归舳。惟君隆栋ゼ祥，家薪裕美。识由天奖，情因地义。能寄箕裘，资丰丹漆。早升才地，高步人伦。沁水择姻，晋陵选对。献之门伐，蓁叶垂芳。真长虚淡，筑馆延宠。雨侍轩陛，再分符竹。周慎自居，闻令誉於兰；清白无替，振嘉声於棠阴。御沟与泌水殊津，戚里将素门异辙。扉临上路，甍接章台。晋帝讶其传觞，汉后惊其制袖。乌栖桂树，忽怨光沉；凤下秦楼，俄伤烟去。春风缘隙，几结长悲；晓露承檐，能兴幽疾。生涯冥漠，神理虚无。
始叹焚芝，旋嗟埋玉。子起牧等寒泉早竭，曾岵遄倾。余息然，长号靡。而以公主薨逝，陪葬园陵。今营宅兆，必俟纶诰。瞻天诉哀，叫阍仰德。爰动明诏，许合泉扃。水向江津，藏二龙於匣；珍归郑客，偶半於双环。粤以成亨元年岁次庚午十月庚午朔四日癸酉，迁厝於昭陵之近茔。呜呼哀哉！横涂夕启，祖筵晓撤。背城邑而不追，顾池台而将绝。崤陵怨而弥险，湘水悲而逾咽。嗟夕帐之眇然，留遗心於同穴。其词曰：
梁山叠趾，伊水增澜，绪传金碧，代显衣冠。於昭祖考，鹏翥虬蟠，传勋缉素，画美圆丹。庆伐重光，德门演秀，配玉呈缜，如兰含臭。龙堆喷驹，凤穴惊鹨，庄锷剑挺，惠车书富。陈丘婉娩，鲁馆闲华，风澹旭，烟灼舒霞。谢混推誉，土济承家，春朝弄乙，秋夕迎查。北分几甸，南临荒服，风偃绛と，雨随丹毂。左言化衽，文身变祝，骥拟绝尘，鸿将辞陆。生涯不测，灵迹悠然，女娃空化，常娥遂仙。露因寒泣，月几秋圆，悲关瑟柱，绝似琴弦。情本不忘，忧乃兴疾，海终归水，山多谢日。越峤流涟，吴江萧瑟，鹤吊幽兆，龟谋泉室。龙慌夙展，蛇鼓晨喧，西陵隧，北渚邀魂。风初兴而谷林劲，雾欲起而乔山昏。天壤兮长毕，人事兮宁论。
兰台侍郎崔行功制文右威卫仓曹参军敬客师书　　（西安昭陵博物馆藏石，录自《昭陵碑石》）
№咸亨００３
【盖】
李君墓志
【志文】
夫巨浪包乾，习坎源而大；崇峦镇地，腾牝谷而资贤。岂如枢电流晖，映高阳之旋叶；玉衡彩，昭若县之琼垠。曾祖讳贵，字公珍，魏州武强县人也。
自中阳统历，控师韩而有裕；典午握图，潘岳晋而ㄨ祉。祖长，齐任涿郡守；蓟野飞，栖两岐於异亩。君以妙简黄中，频参对日之辩；夙班朱绂，亟历推毂之司。隋朝授朝散大夫、司户参军事，非其好也。乃卜居面势，叶公理之良畴；敞宇席筵，俟安仁之承弁。以大业三年遘疾，卒於私第，春秋七十有五。夫人河间万氏之女，祖夫人河间刘氏，女柔仪，奄朝晖之惠彩，和琴淑质，夕婺之灵姿，以咸亨元年十月廿八日合葬於武强县东北廿里之平原，礼也。嗣孙将仕郎钦友，痛切伏棺，哀深染柏，绋车嘶马，陇树啼禽，岂徒工女寝机，邻舂辍相而已也。
是用镂玉蒿涂，镌金穸牖，式昵芳烈，水播徽猷。呜呼哀哉！乃为铭曰：
发挥枢电，流庆琼枝，常山峻趾，晋水汲漪，开封泽国，因此成池。其一。
蓟门千里，蒲岭一同，飞两异，错节三切，降生灵族，朱绂司戎。其二。漪欤淑茂，委质灵轩，蚁乌曙惨，交菟霄昏，悲车咽驷，寒树啼犭爰，既勒铭於弘壁，亦长旌於隧门。其墓东望长瑜之曲，莽荡千恢；西则窦氏之池，鱼龙戏跃。
南瞻逝水，与沧海而运波；北极墟城，叠烟云而耸翠。将恐山巅变海，岫峭成池，童竖析柯，樵人伐木，遂勒为四至，以记铭文。
大唐总章三年改为咸亨元年十月廿八日李君墓志铭记。
（录自《隋唐五代墓志汇编》河化卷第一册）
№咸亨００４
【盖】
唐故郭君墓志之铭
【志文】
唐故朝散大夫郭君墓志君讳益，字进，潞州上党人也。炎帝之苗裔，并州刺史郭汲之系。莫不令誉遐绵，神机复古者也。曾祖遵，齐任岐州大中正；祖难，隋任襄城大监。惟君德望晋阳，芳猷路部，器宇凝遂，邑宰称其楷模；雅亮弘深，乡门美其规矩。岂谓善根未淑，果业亢，朝易曦，隙驹难驻，春秋七十有九，卒於家馆。以咸亨元年岁次庚午十一月庚子朔三日壬寅，合葬州城西一十二里平原，礼也。然则东瞻壶□，西眺漳滨，南望羊头，却观三陇。恐川移谷变，勒石记於泉扃。乃为铭曰：
德播乡闾，行ɡ忠信，志敦五礼，学崇九刃。操茅松筠，业同先进，克俭廉素，抱真严慎。逝川东注，日驭西悬，如何不淑，永谢风烟。萧条旷野，寂寞荒田，千龄几夜，万古哀怜。
（录自《隋唐五代墓志汇编》山西卷第一册）
№咸亨００５
【盖】
大唐故斛斯君墓志铭
【志文】
大唐故右监门卫大将军上柱国赠凉州都督清河恭公斛斯府君之墓志铭并序公讳政则，字公宪，其先居於代，今为京兆人也。原夫绕电ゼ祥，庆天诛於涿鹿；贯昴资圣，括地理而乘龙。故能利建幽都，疏基广牧。羽仪北振，拥瀚浦而擅贤豪；翼奉南登，宅洛滨而縻黼黻。具诸图谍，可略言焉。祖基，隋仪同、将军、上柱国；父伦，隋上柱国、骠骑将军、鹰扬郎将；并志气威雄，仪岸伟杰。
以心膂，自怀匪石之忠；授以戎麾，克着沉沙之略。公山岳播气，河海资灵。
汪汪焉，湛黄陂而罕测；岩岩也，竦稽峰而直秀。郁然艺业，卓尔英明。文不尚於雕虫，武且工於获兽。慕李将军之射法，重张太傅之兵谋。岂直乌号六钧，独擅颜高之技；雁行三令，方成孙武之威。加以鉴澈伏波，识该伯乐，尽四家之妙术，留顾之奇能。由是美誉荐闻，荣班狎至。隋高祖深加赏卷，擢授皇太子进马。侍龙镳於涡水，承鹤盖於伊川。肃影铜扉，流慈玉裕。及炀帝入膺大位，齐王出镇名藩，方挥令人，用陪＊子，乃授长上执乘。寻而从击高骊，甫陟猿岩，预追随於辇毂；即泛是壑，仍迅骛於楼船。是翼鸾骖，兼摧鹤阵，虽聆喷玉之响，无废＊金之节，以勋授立信尉。大业九年，从至江都，寻追北门宿卫。周庐夜警，控月羽以申威；徼道朝趋，执霜戈而作扦。俄而妖扌延伏鳖，衅起长蛇。
朝多莽、卓之臣，野聚吴、陈之寇。化及包藏祸乱，作孽浸以稽天；居人多被胁从，构逆倾於扫地。公执心忠固，无易岁寒；劲草贞松，有均其志。及紫宫沦覆，白刃交驰，犹冒艰虞，克全终始。陪奉萧后，远届黎阳。委万死於豺狼，殉一生於犬马。后既密怀窜北，公实未议图南。事起仓忙，忽阻随从。龙城而断路，亻素龟洛以迷方。泣乱缠许伯之哀，临歧坠阮宗之涕。方乃上觇东井，思谒龙颜之君；而近越北邙，奄遭蜂□之寇。庶奉纂尧之化，反婴暴楚之＊。王充得公，甚见优礼。公迹虽是与，而心实背之。徒以鼓柝严扃，望长安而远日；形留神竦，蔽昏朝而坐雾。太宗长驱七萃，迥出三秦。公即骤拔危城，远投圣德。窜影风崤之路，方疑云旗之门。既荷萧王之坦怀，弥叶成侯之真识，蒙拜护军府校尉，仍知进马供奉。昔处伪庭，空耻烂羊之号；逮参英邸，便荣市骏之恩。于时始定镐京，且图河洛。克摧青犊之孽，必俟朱龙之乘。公既甄明五驭，洞该九逸，故得恭承象策，佩浃鸿私。陪百战於戎场，仰八阵之英略。或扶危汴渚，迈都护之循舟；或赴难戏亭，譬舞阳之持盾。既而戡翦垓下，廓清海截，畴之以玉帛，贲之以簪裾。每事谦，累蒙赏叹。武德九年，除殿中省尚乘直长。贞观元年，加授轻车都尉，寻迁员外散骑侍郎、行尚乘直长。参荣五省，分华六尚。连云之阁，已构美於潘材；名天之马，复飞声於汉枥。以公望实，兼斯任委。寻以爪牙是重，腹心攸。典司熊卒，总五校以腾英，作卫龙扃，统八屯而列要。乃转右骁卫宜□府右别将，俄迁明威将军、守右屯卫永乐府折冲都尉。十七年，奉使吐谷浑。
浑人越自湟渚，朝宗贯渭之都；公即祗奉纶言，宣劳罗川之域。骛斯征节，光彼使星。既洽蕃情，颇怡圣虑。十八年，从幸洛阳宫。仍属乌夷恃，狼顾不宾。
即从龙麾，恭闻豹略。有敕令统百骑，以参六军。公乃鬻勇前驱，争鸣剿寇。既成功於拉朽，且命赏以畴庸，即以勋授右监门中郎将，累加上柱国。廿一年，从幸灵武。廿三年，又从幸翠微宫。夙奉金勺，恒参玉太。委质滋永，忠谅益深。竭信武之确诚，逢汉高之重眄。俄而宫舆晚出，钟鼓辍音。崆峒之驾莫追，羽卫之仪如在。乃援刀截耳，流血被身。擗地崩心，殆将殒灭。求之臣节，无以过也。皇上纂膺凤历，光启鸿基。乃卷勋贤，式超名级。除云麾将军、行右监门十郎将，累迁左监门将军。显庆二年，又转右监门将军，寻奉敕别检校腾骥厩，兼知陇右左十四监等牧马事。阊阖洞开，即绾千门之禁；骅骝骋步，仍统十闲之重。属仙闾望幸，诏跸言巡。朝万国於云亭，合百神於岱屺。告成既毕，大赍有加。乾封元年，拜清河县开国子，食邑四百户。芝渥缄玺，俯流换汗之班；茅井疏封，广洽亲宾之伍。至其年冬，又拜左监门大将军。惟天列位，即显将军之名；惟帝分司，仍开骠骑之职。因非望华人杰，道蔼时英；何以克荷崇班，光膺厚秩。
寻以公事去职，俄起为右监门大将军，勋、封如故。虽怀数马之慎，月略图龟之文。以薄领见诬，遂滥婴非罪。而宪司丹笔，或未尽於幽微；明主玄鉴，方乃收其理夺。屏私室，遽升宠授。汉忠表誉，有悦王常之心；霸亭言游，无惭醉尉之语。方冀威边静难，莫逾老臣，而积恙浸龄，旋惊梦坚。罕遇西岩之药，终埋东岭之魂。粤以咸亨元年五月廿四日遘疾，薨於九成宫之第，春秋八十有一。天子情深震悼，衤遂有加。诏赐陪葬昭陵，资给务令优厚。易名考行，谧曰恭公。
仍赠使持节、都督凉甘肃伊沙瓜番七州诸军事，凉州刺史。饰终光盛，宠赠哀荣。
其生也若浮，奄沦辉於虞谷；其死兮傥识，庶有奉於桥山。夫人吴兴郡君，吴兴姚氏，即周上开府仪同三司、长寿公僧垣之曾孙，隋蜀王司马最之系，秘书学土俭之女也。传芳八桂，发秀三枝。袭龟组以连华，润虹而成性。披图镜史，自禀训於班庭；懿范贞规，且作楷於梁室。遭家不造，夙罹闵凶，飘沦七尺之躯，固守三从之节。逮鸡鸣恩德，凤兆宜家。作俪金夫，是彰玉质。钟有隋之版荡，处伪郑之危亡。叶赞将军，攀奉霸府。克宣内助，永建高名。僖负羁之妻，未足侔其智识；柏谷长之妇，讵可埒其贤明。太宗俯降殊恩，尝经召问。奉酬天旨，深有嘉焉。因锡赐珍苹，荣生里，庶谓和琴和瑟，共齐偕老之期；而将乐将安，翻轸窠予之叹。以贞观廿二年七月廿七日终于玉华宫之馆舍，时年五十有五。
蒙赙物优，仍降使吊问。惟公浑金表器，璞玉仪形。事主唯罄一心，许友无缄二诺。不祈荣以苟合，直弦之论攸归；不忤物以干时，虚舟之怀谅属。策名自久，经夷险而弗渝，历职居多，挺清勤而弥固。用能上简天听，下允人伦。□无择言，自标蹊李之德；心无伐善，终留坐树之名。既此良材，复斯高援。佩阑珠菊，等茂均芳。而罕驻日车，同悲风烛。曩兴嗟於先後，今遂混於彭殇。两鹤栖松，忽分枝而坠影；双鸳集梓，终合垄而依魂。粤以咸亨元年龙集庚午十一月庚子朔十日己酉合葬於醴泉县安乐乡，礼也。青乌授兆，白马临坟。亻素郊门而迥引，委甲第而长分。旌韬雾而惨色，笳含风而怆闻。黯矣穷泉夜，愁哉荒垄云。齐尘壤兮永毕，独祁连兮表勋。呜呼哀哉。有子嗣宗等陟屺岵而无见，思顾复其何已。
诉苍苍而感绝，悲去去而安心。傥陵谷之或迁，庶家声之可纪。敬纂徽烈，乃为铭曰：
玉岗西峙，金峰北连，旁临渥泽，直望灵川。神骏是产，英髦在旃，华宗弈弈，昌绪绵绵。弼谐恒代，匡赞伊＊，云缨递袭，星弁仍传。载诞猗人，挺然秀出，鸿飞骋志，鹤声召质。宇量深沉，智谋洋溢，王良展妙，养由效术。想援据鞍，慕超投笔，夙招人誉，方隆天秩。搏飚未远，视遄惊，时锺道丧，运拒流横。原追走鹿，海激奔鲸，流离寇境，契阔凶兵。迥弃昏孽，骤款皇明，一参藩邸，载荷恩荣。武帐夕陪。文＊晓侍，分司禁闼，历绾戎位。入总龙媒，出光凤使，便繁左右，密勿宫次。清畏知天，勤无选地，奉帝惟五，扪心靡二。复纡良袂，作偶贤裾。方金铣鋈，比玉琳琼。艺华纂组，德茂庭宁。匡夫叶计，名立功书。金墉且拔，石还疏。言欢皋难，遽隔川鱼。始怆帷空，长悲剑双。忽辞昭景，共归幽穸。魂自成双，年无满百。雾昏松坠，霜凝草陌。谁先谁後，何今何昔。独有清徽，空留玄石。
（西安昭陵博物馆藏石）
№咸亨００６
【盖】
失。
【志文】
大唐故唐州慈丘县令李君墓志铭并序峻岱称宗，由处群山之上；长河颂德，为居众流之首。然则□灵所贵，□唯士大夫乎！公讳释，字元楷，赵郡赞皇人，魏本郡太守、兰台大监李凤升之曾孙也。祖讳道宗，魏驸马都尉、冠军将军、平阳郡太守；考讳全寿，隋侍御史；并识量清雅，风姿皎润，望总三绝，婚苞四海。在齐在魏，□取□门；自周自隋，莫京高族。郑翼谈为贯玉，崔明指曰编金。盖由累叶姻亲，表裹相承不绝；积代人物，内外连枝有绪。公幼挺奇质，早著□声，□令问於缙绅，扇凯风於气类。
文华博识，既无愧於曹张；利物知人，亦□惭於婴□。以武德之岁，孝廉被举，射策甲科，擢富平县尉，韩随州司户、和、庆二州录事参军，迁唐州慈丘县令，宽猛相济，匪藉弦韦；风雨顺□，无劳扣请。吏不敢诈，人不忍欺。靡宿草以德风，暖凝寒以爱日。□□□政，不待匝旬；胜去之方，讵延期月。接迎士望，陈榻不悬；期遇银璜，孔□□满。汝南许至，恋不得还；界休郭往，留不能去。礼贤变俗，其如是乎！岂期灰吹玉，漏催金箭，弥留不获，卒於任所，春秋五十三。百姓□碑，二岘山之堕泪；士女致祭，两同乡之立祠。给递归还，以咸亨元年岁次庚午十一月庚午朔十三日壬午，葬於房子县北卅里。公夫人博陵郡人，魏龙将军县侯崔季鸾之六代孙也。祖讳瑜，隋郑州参军事；考讳年，大唐淄州录参军，皆尺度恢远，轨仪卓拔。夫人节义法度，□专美於前油；柔顺清宛，胡独光於往素。宪章管诫，依倚史箴。勤倦不见於颜，喜怒不形於色。瑟琴之日，遵曹家之礼；霜厘之後，存孟母之训。俨坐终朝，不以义沈易则；敛膝弥夜，不以更阑改容。其义温，其辞雅，不洪笑，不大言。六亲慕其闺范，九族敬其＊戒。
鞫育孤幼，咸见成长於乎。夜台之龄，春秋六十有四。今□移天合葬，存亡之规毕矣。恐芳尘并灭，勒此泉铭。其辞曰：
昂昂邑宰，时号人龙；风仪万仞，门庆千重；温如美玉，懔若贞松。其一。
显显夫人，天骨之绪；妇德远立，母训遐举；恭比鸿妻，孝侔曹女。其二。□□难久，薤露易曦；白日双别，黄泉两归；长铭立石，永闭泉扉。
（周绍良藏拓本）
№咸亨００７
【盖】
孙君之铭
【志文】
唐故南康公国尉孙君墓志君讳玄则，字元象，其尤乐安人也。祖长迁，隋清德乡长，父建，皇朝蓬州安固县令。君践其余祉，起家太庙斋郎。任满十周，希成九仞。龙津骇峭，多辟暴鳃之流；鸟道惊飚，翻蹑退飞之侣。於是九重易远，尺木难阶，随命屈申，任南康公国尉。虽＊亻免从事，常怀一郁之心；耿介就□，□抱支离之疾。是以不平损寿，失志伤年，春秋五十有五，终於私室。以咸亨元年岁次庚午十一月庚子朔廿一日庚申葬於清河东二十里信城乡崇仁里之旧兆。天地久而人道役，气序推而年代深，万古无归，百龄何遽？愁阴起＊，哀吹生郊，拱树行森，蔓草将列高岸为谷，巨海成田，故砺石标名，庶斯铨不泯。呜呼哀哉！（录自《隋唐五代墓志汇编》河北卷第一册）
№咸亨００８
【盖】
失。
【志文】
唐故蓬州安固县令孙君墓志之铭君讳建，字立德，其先乐安人也。远祖赞，侯城侯，子孙因家之矣，今隶清河县焉。曾祖乾仁，齐代齐州临邑县令：祖侯城、县中正。父长迁，隋清德乡长。
君隋大业八年被举辽西郡书佐，皇朝燕州都督府法曹参军、上骑都尉、朝散郎、蓬州安固县令。贞观八年七月终，咸亨元年十一月葬於清河东之旧茔。其铭曰：
家风载穆，君其承裕，素丝洁已，白清句。翰苑怡神，词林赏趣，学优登仕，膺时济务。齐礼导德，轻徭薄赋，威若秋霜，仁犹春煦。敬养寡弱，存恤孤＊，云逐吟兴，风随啸赴。人道行尽，里崖不驻，俄景西驰，逝川东骛。蒿里谁赏，竹林乖遇，地户幽扃，泉门潜注。霜凝＊草，风凄垄树，野旷屯云，郊荒结雾。日月还往，寒暑驰驱，芳名贞石，乾元并喻。
（录自《隋唐五代墓志汇编》河北卷第一册）
№咸亨００９
【盖】
　无。
【志文】
砖。朱书。
西州高昌县伪前主簿严海隆墓志君讳海隆，高昌县人也。志性敦和，文识广备。智周行满，训则流传。体比春松，存怀运茂。遇遭时疾，类秋叶难留。妙药奇方，徒施无验。乡供＊袖，闾里氵亭歌。哀动连云，悲声难息。春秋柒拾有壹，忽以咸亨二年岁次辛未，正月廿日卒於私第。以二月五日葬於城北原，礼也。迁神动柩，灵转浮随。衢泣摧伤，言将随命。村巷唱道，污涉用流。名表城川，咸云的识。人师永绝，教首常{休心}。
积德莫徵，它知启发。古今任职，＊衷严延。虽不望回，风光体雪。忠心竭尽，未期奄灭。生死道殊，长辞永别。呜呼哀哉！葬於斯墓。
咸亨二年二月五日骁骑尉墓志（新疆博物馆藏志，录自侯灿《解放後新出土吐鲁番墓志录》）
№咸亨０１０
【盖】
失。
【志文】
大唐武骑尉朱德故妻李氏墓志铭并序夫人讳贵名姝，陇西人也。缅惟先□，菊茂兰芳，妇德天资，靡由人奖。
岂谓天□敛曜，云雾生昏，□彩潜晖，□□□影。而生崖有尽，奄及佳城，仙药□□，福庆宁效，粤以咸亨二年七月五日寝疾，终於延寿坊之私第，春秋卅有九。
其年七月十二日，殡於京城西龙首原，礼也。有子神威，追慕无从，□高谷为陵，深江变野，闺仪一坠，四□无。若不记之於石，无以保其芳□。呜呼哀哉！乃为铭曰：
灵源迥派，□□□标，芳庆匝地，□气凝霄。爰有□□，□□□□，□□□□，□□□□。
（据黄永年先生传录本录文）
№咸亨０１１
【盖】
　失。
【志文】
君讳满，颍川阳翟人也。锡土命氏，列壤开基，导源而引流，固深根而茂叶。兹乃德编简牍，业纪图书。祖齐益州司马；玉垒飞声，铜梁显誉。父隋骠骑将军；运筹帷幄，奇谋泉涌，威以凌敌，无小歼。惟君禀贶挺姿，应灵表质，佩Δ警悟，既冠仁明，播君子之风，弘礼乐之器。遐迩钦其雅尚，闾＊模其规矩。
故当天聪德，祚以永龄；岂其日驭不停，逝川俄逼。君春秋五十，薨於第。呜呼哀哉！痛割人灵，悲酸盈路，以咸亨二年岁次辛未八月乙丑朔廿日甲申，蓍龟叶辰，象数符节，葬於茨岭之阳颍水之。右瞻犊迹，左顾杏园，实谓形胜之所也。仍恐陵谷迁讹，乃勒金石，其为铭曰：
砀云庆远，德水灵长，乃诞英胤，声实载扬。□包金石，道叶兰芳，爰著精华，人伦擅美，音动铿锵，韵谐宫徵，忽弃芳阶，龟归蒿里。泉途多昧，幽径无明，松昏雾结，杨动风惊，狐狸骤进，旌旆旋行。
（录自《隋唐五代墓志汇编》河南卷第一册）
№咸亭０１２
【盖】
大唐越国故太妃燕氏墓志铭
【志文】
大唐故越国太妃燕氏墓志铭并序夫文明演繇，帝妹入飞鸿之祥；景象舒华，轩辕赞贯鱼之术。是故五典攸畅，四始郁兴，首涉人伦，肇关王化。若其河鲂宋鲤，涧藻溪。资惠气於柔明，发兰仪之清懿。道苞良袂，德冠含章。佐二南之风流，参两姚之琴瑟。加以圣善陈训，怀袖盈慈。励东平之硕肤，勖河间之多艺。南史之策，方细彤管之词；西陵之涧，俄促青乌之兆。在浚之戚空缠，彼苍之哀何极。太妃讳□□，字□□，涿郡平昌人也。姜源咏初，寒冰荐其烟祀；邵伯听讼，行器重其宵征。绵瓞与梓阙连高，有芑将棠阴并茂。遂乃星箕分曜，宵符开岳。蓟门北上，始建梧台；勃尾东长，初披碣馆。丹摅宿愤，舞阳共荆轲触秦；苍折阴谋，杨敞将陈平齐汉。固已灵源浸远，峻址弥崇。曾祖侃，魏车骑大将军、骠骑大将军、开府仪同三司、左卫大将军、楚州刺史、上柱国、阳平郡开国公；辰象澄华，山川虚受。望归上铉，寄总元戎。七泽煽其风尘，两河开其井邑。市朝亟远，声芳可寻。祖荣，周上开府仪同三司、晋州刺史，隋蒲州刺史、扬州总管、邢、瀛、恒、定、营、幽、平、檀、沧、易、妫、贝十二州大总管、左武候大将军、上柱国、洛业郡公；天资刚简，雅致英明。宦涉两朝，礼逾八命。出光连率，建侯之术且优；内绾钩陈，文昌之官增邃。松楸不翦，兰菊悠然。父实寿，门籍高华，神标夷旷。班嗣一壑，前重赐书。杨恽长歌，聊贤赵女。寄贞心於汶上，轻善宦於浮云。太夫人即隋太尉、观王杨雄之第三女也。太妃德门昭庆，芳闺荐祉。濯仙气於潢津，吐圆曜於骊澳。宠丰慈膝而弱不好弄，训关师氏而幼有成德。沉静以幽闲纵体，峻节与简毅通方。纂组缋其妍心，诗书文其婉袖。兄敬嗣时因禀训读上林赋於前，太妃一览斯文，便诵数纸，太夫人善其聪令，抚而异之。年甫十三，香名逾振。家门舅族，戚里分华。衤农艳蓁姝，降嫔接轸。遂复光膺礼命，召人後庭。於时业尚宾门，绩惟霸府。内助之美，动多谐缉。及天飞五让，位正六宫。兰殿而载华，敞椒风而逾馥。贞观云始，言兴纶诰。诏曰：轩曜垂象，闺廷列位。助宣阴教，取则上玄。爰从古昔，惟通典。贵人燕氏识悟开朗，性履清畅。誉流笄翟，义彰苹藻。擅美公宫，移芳椒掖。情深惟旧，宜正恒序，可贤妃。既而瑶筐弄＊，乍辍双璜。镂槛惊熊，方纡杂。十八年内，宠命逾隆，诏曰：二南垂范，王风之所基；六宫分职，阴教之所系。故能清眺侧於九霄，弘礼乐於八表。贤妃燕氏器怀明淑，志识韶令。地惟轩冕之华，德备言容之美。夙陪巾栉，早侍宫闱。幽闲之誉，播兰芳於彤管；婉之风，流玉润於紫殿。授以徽命，允茂典，可德妃。高阳内政，映九嫔而在列；高辛寤求，参四妃以凝化。斯乃纤阿警策，遥助朱义之光；营室腾文，环丽紫辰之色。然而昔歆帝敏，早梦惟熊，越王贞，即太妃之所生也。麟趾应多才之福，诜羽育成宜之庆。永徽践祚，恩睦宗枝。念同气於磐石，顺因心於曾屺。诏曰：德妃燕氏操履贞正，婉顺腾芳。德范椒宫，声华桂殿。宜加徽命，以申朝奖，可越国太妃。太妃嫔训夙彰，母仪载阐。自临藩阃，无遗严诲。哲王以金相承颜，诸孙将玉树分＊。逮乎炯义，爰发恳词，每以忠孝为其区域，废兴存其名理。不肃而成，自家形国。遂使鲁卫之政，朱纟┪与绿竹兴篇；苟陈之居，群龙共德星交映。乾封肇岁，肆觐岱宗。射牛燎鹣，千载光其盛事；秸席芝泥，万灵荐其繁祉。登封起白云之瑞，降禅肃黄琮之仪。二圣展圭瓒於孝思，太妃奉プ翟於三献。宗祀之贵，於断而极。至於河洛受图，甘泉载鼎，必承恩礼，常冠列藩。商丘之阿，有客奏桑林之乐；睢水之上，贤王陈警跸之容。
越王以明德居宗，此焉阐化；太妃以中宫在，燧火旋周，乃赴东都，将申哀彦。途中感疾，奄臻大祸，瑶池水上，忽悲青鸟之音；珠络帐前永绝紫云之驾。以咸亨二年七月廿七日薨於郑州之傅舍，春秋六十有三。呜呼哀哉。宋都＊退，史过言鲁国之忧；洧水龙沉，子产阙临川之祭。城邑惊凶，驰ㄞ奏闻，圣上中宫，览表哀恸。旧制：诸王太妃，自率常礼。言发中旨，特於别次举哀。凶事所须，随由官给，务从优厚。仍令工部尚书杨监护，率更令张文收为副，赐东园秘器，陪葬昭陵。赠物七百段，米粟七百石，仪仗送至墓所往还，特给鼓吹。
仍令京官四品一人摄鸿胪卿监护，五品一人为副，驰驿衤遂，典策隆重。东都寺观，恩敕咸为设斋。宋州僧尼，行道三日，度二七良人。中宫为造绣像二铺，广崇净业，兼制铭文，词旨绝妙。青编锦字，事超故实。三昧二乘，傍追胜果。
始终之惠，振古莫俦。惟太妃丽则遥，令仪景淑。往居髫岁，早丧所天。暨乎有识，远追哀慕。每锺忌日，号泣方缠；至如绿茇秋繁一，含嘤春商，临旨不御，思形冈极。然而太夫人以高朗之资，隆顿复之念，虽锺媛重王浑之室，荀氏嫔庾亮之闺，无以仰媲风仪，式序名教。太妃早居天宠，凭藉义方，是以温恭彰乎夙夜，退让表乎容色。帷不褰，替珥可象。遂用历四星而高＊，膺则百以流贶。
在昔慈氏云背，哀毁将灭。窀穸云近，羸疹忄然。绝阴阳之拘忌，申攀号於泉壤。欲报之感，前良不属。及在藩庭，或降中旨。时虽疴瘵，拜受无阙。子孙禀命，用为家范。且丝竹非娱，坟藉起玩，晚年目疾，而令侍御者读诵属听，而以永日焉。方受三尊而介福，延是禄而集祉，奄日御以书氛，阅寒泉而告。台蛇成列，庙乌流音。天宰之徒施，自南之风何有。越王懿高齐代，性逾闵参，＊素序而涉玄英，赡国门而仰虚栋。备物如在，余泽不追。创巨与霜露俱深，乐棘共苫苴交。龟筮谋吉，宅兆即幽，粤以咸亨二年岁次辛未十二月甲子朔廿七日庚寅，奉迁灵榇，陪葬於昭陵之近茔，礼也。呜呼哀哉！玄甲陈兮丹旒发，辞琼殿兮背金阙。平原远兮毕陌寒，洞庭阴兮湘山没。桥岭人秦，稽峰临越。陵墓而方永，傅光灵而不歇。其词曰：业兴丰芑，社应甘棠，天街南峻，地脉东长。
破齐战捷，结赵纵强，渤碣源广，朔塞基昌。显祖叠隆，神降时桀，因亚槐铉，纷纭旌节。金椎貂月，杨让输辙，孝栖丹霞，情眇白雪。诞灵素韫，践庆则余，分光下婺，孕魄流舒。仙杼临薄，瑶台对居，禽珍灌鸟，鲤贵河鱼。窈窕陈诗，公宫习礼，有斋秘淑，烦辱居体。如虞蔫璇，喻代嫔邸，仰参轩宿，内佐云陛。
锵裾夕月，Ρ祠天，当槛授命，御辇推贤。绸直无爽，婉不褰，＊祥集，郊辚庆延。宠齐广封，训鲁群艺，讼尊时{艹夭}，衣言改弊。碣石如仙，淮南多桂，孟母居薄，敬姜名细。夏皆光业，周诵孝思，情浓亲懿，礼遂藩维。社首昭福，平台展慈，浆销琼蕊，糈暴金芝。归彦椒庭，星言兰坂，念苇凄旷，吁仆嗟远。繁霜暗零，驰景忽晚，痛瑰成泪，怨玉为饭。流惨轩室，凝酸帝台，珠襦表礻遂，黄肠送哀。恩将显集，福以冥来，鲋隅夜敞，夕帐秋开。无人因心，上哲攀标，痛衔如索，哀缠喻蓼。烟雾容车，关河飞，＊寂鸾殿，荒凉雁沼。
盾辞华屋，礼盛仙都，营室屯校，灵龟震区。山临纪市，水向苍梧，嗟一变於巨壑，悲千秋於大炉。
（西安昭陵博物馆藏石）　
№咸亨０１３
【盖】
大唐故赠司空荆州大都督上柱国赵王墓志铭
【志文】
大唐故赠司空荆州大都督上柱国赵王墓志铭若夫日重日该，前策昭其令绪；青阳昌意，曩系降其灵长。玄丘飞乙，殷有咸宜之庆；岐下螽斯，周传则百之美。是故克隆九鼎，光膺三统。皇唐道兼凤历，业超麟趾。汤谷之向丹川，十枝分色；南宫而承北极，五纬联华。多艺期鹊巢之风，才子辍骏狼之驾。苍不惠，哀如之何。王讳福，字，陇西成纪人也。庭坚恤刑，潜祉昌其祚乱；伯阳上善，道心发其英华。高祖以抚运龙兴，太宗以戡翦凤翥。齐光两曜，配德二仪。载诞明哲，远符祀。王即太宗之第十一子，杨贵妃之所生也。星津兆庆，弓＊延祥。褓质秀之於玉仪，髫情＊之於金镜。惟天所贶，莫际神理。三岁封赵王、食邑□万户。天奖幼及，传训夙闻。宛委之简，负黄龙而有问，羽陵之书，侍骅骝而可读。鼓锺非□乐之要，俎豆殊会礼之端。
然而混元既谈，辩天人之能事；宾筵有述，见王子之风流。年始十三，甫□出阁，寻除秦州都督，作镇藩维。玉门关外，雄规自远；金城郡下，令绩方宣。乃除右卫大将军，近司宫禁。朝夕帷殿，趋承恩礼。州近畿，复晖纶诰。密迩京室，非亲罕居。惠政傍□，弥留天卷，又除青部，高视海隅。化入龟象，誉沾淮岱。
恒山惟岳，是曰大邦；邢国名都，抑称旧壤。衡漳东泻，呼河南直。共扌王龙节，遄移骖驾。百□向风，六条有序。汾隰胥宇，山河云固。载伫仁明，用祛螟蜮，迁隰州刺史。旆攸拂，茕苗毕洒。延卜商之疑汝，纵干木於自骄。细侯非大雅之流，吴起异多闻之客。紫泥云降，丹帷复徙，诏除梁州都督，近＊褒中。良木云蔚，嘉鱼潜跃。汉帝因其工业，蜀将由其作险。宗懿光临，允谐望实。郑武入仕，齐攸居藩。龙□鱼□，□阶虚铉。鬼神无心，高明多瞰。景山遂朽，大梁忽摧。以咸亨元年九月十三日薨於梁州之官第，春秋卅有七。呜呼哀哉。宝旅长号，蛮陬群恸。睢水与汉川交咽，猿岩将れ冢俱秋。驰ㄞ奏闻，圣情震悼。崇共气之，致非常之礼。诏曰：褒贤纪懿，礼焕国章。悼往申哀，义光彝篆。是以东平告终，晋皇表其荣赠。因心之道，列代攸遵。故粱州都督、上柱国、赵王福疏芳日干，毓彩早津。器怀端确，机神敏悟。翦桐锡社，载循乐善之规；剖竹开藩，允叶惟良之寄。体忠顺而成己，韫廉让而为心。固以业蔼维城，声孚列屏。剑门惜险，实资镇蜀之功；朱邸方崇，遽辍从梁之驾。卷言永往，震悼良深。宜加恒数，用旌幽壤。可赠司空、使持节、大都督、荆硖岳朗四州诸军事、荆州刺史，余官封如故。灵柩至京，备礼册命，陪葬昭陵。赙绢布二千段、米粟一千石。葬日给班剑卅人，羽葆鼓吹及仪仗送至墓所往还，并赐东园秘器。葬事所须，并宜官给，务从优厚。仍令三品一人摄同文正卿、四品一人为副。惟王德综如仁，理兼艺业，黼藻游夏，驱驾闵参。宠隆二极，誉华十子。幼裂丰壤，早擅名区。洧水丽都，淇川疏域。马流颂，葭＊入诗。在於桂山秋发，梧台春早。乍煮还丹，时邀仙气。赋华七泽，异研精於阙文；重千金，宁虚心於詈醴。而使上客谈其高义，锡类其光尘。叹四牡之摧，伤六爻之沦鼎。崇诏葬於徽典，期宅兆於泉穸。子建平王穆等夙锺荼蓼，哀缠乐棘。攀穹不追，叩地何有。即以咸亨二年岁在辛未十二月甲子朔廿七日庚寅奉迁灵榇，陪葬於昭陵，谥曰□，礼也。呜呼哀哉！辟素馆於严晓，载朱寿於霜晨。骑吹齐咧，鸾辂无尘。辞未央而过驰道，历便门而指渭津。镂笛藏玉，结缕埋银。随巨海之三变，流遗芳於万春。其词曰：
於赫巨唐，哲重光，勋超三代，业跨九皇。枝繁云纪，绪盛高阳，配天有庆，锡类无疆。帝敏兴迹，乙遗祉，潜发灵心，允归才子。晋分参伐，卫略淇水，阙巩密顼，彤弓旅矢。文昌上将，陕服宗衮，入绾元戎，出宣政本。三褫箴讼，十朋谋损，远气难羁，长澜不混。修竹防露，青苹结风，迥馆临石，高台作业。雨辞楚甸，珠来魏宫，牛以祟发，熊关梦通。东平赠华，安平礼缛，马鬣泉远，龟谋兆促。＊薄金，鱼鳞雕玉，皋墓三坂，疑山九曲。祖载晨撤，龙辂初辞，宿雾埋鼓，繁霜＊旗。参耕垄怨，滦水泉悲，玄庐可饰，白日无期。
（西安昭陵博物馆藏石）
№咸亨０１４
【盖】
　
【志文】
大唐故处士陇四李府君墓志铭并序若夫兰滋九畹，伫苹末以流芳；洙漾三川，籍圆波而表润。其有庭趋百隶，家积万金，遐迩挹其徽酞，长幼慕其高躅者，固唯李府君乎？君讳遇□，字□威，□伯阳之余胤也。曾祖弘宝，中朝博物，弓旌□□确乎不移。祖叔如，齐司州司马；仰扬雅俗，誉□当□。父□高，有隋豪士，朝野仰其嘉范，缙绅倾其□。君□积膏胂，人唯英哲，孝敬无谢於曾闵，忠信有迈於□陈。非武非韶，尽美尽善。
既而□川易逝，张□□□，启手兰堂，瘗形蒿里，粤以大唐咸亨三年岁次壬申正月甲午朔十六日己西，爰发先殡，迁座佳城礼也。其地□新乡县之西鄙，永丰乡之东隅，北踞青山，白鹿幽幽之岭；南临渌水，素＊游游之津。可以永百灵，长终万古。嗣子神符，杖而能起，朝夕一溢，大小二连，□遵广孝，□臻灭性。
恐碑□汉水，砺似宗山，爰委下才，指□高轨，重宣此义，乃勒铭言。其词曰：
人生有代，代有哲人，承家孝子，奉国忠臣。瑾瑜齐德，瑶琼比珍，林泉□性，风月凄神。一朝沦影，千祀沉□，唯余湘素，恒播青□。
（录自《隋唐五代墓志汇编》河南卷第一册）
№咸亨０１５
【盖】
失。
【志文】
（模糊过甚）
（上泐）达潞州壶□人也□乃（下泐）陇感灵气（下泐）台□运环□王之星□东凤□柯，联冕怡神。（下泐）齐任□州刺史□□□东蔡之竹箭，采（下泐）
之琳琅。成播□□时敷禹泽。祖（下泐）隋任潞州壶关县令。昔乃宣□被俗，路□惠泽□歌□阁思愆□飘雨岐□咏。夫人秦氏□遭□璧，结嫒蝉□，垂范兰闺，□逾父母。但以□飘玉树，碎质金□，故□君叹两疏之□志，振鹤翼於环琳，慕萁士而为心，跃尾於璧水，播甚宣尼之教，重开北海之文，无瞻紫气之能，恬养神而未理。然翔空赤乌，能催鸳鹄，文华玄汉，曜灵巧从四生之命。哀哉！春秋八十有二，卒於私第。牙琴绝引，痛切子舆之悲；幽□收魂，泣越□□之痛。
夫人元氏，倩德闺门，英姿艳逸。春秋七十有五，菊彩□徽，金珠碎掌，玉菟亏轮，鸾镜无瞻，台边失映。粤以咸亨二年岁次壬申正月甲午朔三日丙申，哀子上骑都尉仁基，礼也。合葬於睦竹村东一里。其地则连山带峙，积仞千寻，其中沃壤而以安魂者哉。终恐田流碧海，桑生洚川，故勒真碑，永为斯记。其词曰：
凛气灵跃，根瑶陇西，星芝派□□冕缣。时称倩德，五纬相耷，人歌惠泽，恩被黔黎。其一。辞簪东郭，守志环琳，抱奚养性，乌菟相侵。□琴绝弄，□□曾参，名题泉部，声身沉。其二。其年礼□□□反魂，□时相士，チ□安神。（下泐）伦□□丹镂，□□泉门。其三。
（录自《隋唐五代墓志汇编》山西卷第一册）
№咸亨０１６
【盖】
失。
【志文】
唐故授恒州城县令董明府之墓志铭公讳满，字士盈，邢州平乡人也。往属隋叶雕残，华戎掎鹿，龙鳞惧触，虎□难探，避地播迁，遂居兹土。其先董父之胤，策名虏典，列绩炳於龙官；委质晋图，良史先於麟笔。三秦压细，翼白帝以称王；七雄吞声，冠绿帻而匡圣。祖□魏梁州司马；父义，周江王记室；并云龙擅响，日鹤挥音，文□□□，才侔雀颂。公性资天纵，器播生知，韬凤翮以潜辉，韫龙□而□□。陆沈齐物，晦迹同尘，州里称曰麟驹，乡号为骥足。乾封元年，奉诏版授城县令。咸亨二年十二月十四日，终於家，春秋八十有八。息上柱国质机、玄楚等，陟怙绝浆，倚庐泣血。粤以咸亨三年三月卅日，迁窆於文安县北三里之平原，礼也。乃为铭曰：
芳苗祚胤，远胄洪源，氵瓜分＊国，<瓜包>散川。因官命氏，锡土斯藩。
乃祖先父，学薮文雄，云闲布响，日下承风，代傅箕冶，叶转良弓。惟公挺姿，器韫生知，陆沈齐物，嘉道随时，金山坠献，玉树摧枝。粤惟孝情，痛此佳城，冰鱼夜奠，寒井朝烦，敬铭翠琰，永置泉扃。
（录自《隋唐五代墓志汇编》河北卷第一册）
№咸亨０１７
【盖】
无。
【志文】
云骑尉赵恶仁墓志君讳字恶仁，西州武城也。志性敦善，景行温和。恭顺在怀，乡闾慕义，於家唯孝，于国忠诚。立效建名，骁雄劲节。功劳显著，蒙授云骑之官。积善无徵，摧梁奄及。春秋五十，於咸亨三年十二月四日卒於私第。即以其年其月十四日葬於东原，礼也。呜呼哀哉！葬於斯墓。
（录自侯灿《解放後新出土吐鲁番墓志录》）
№咸亨０１８
【盖】
大唐故大夫夫人墓志铭
【志文】
苏大夫之夫人，任氏之女也。粤以天姿淑媛，镜彻凝规，苑惠质以为心，周玉貌而成性。贞专令德，实闺闱之轨仪；婉顺思柔，诚内则之规矩。寻而授乐安县君。荣班命爵，啖月殿以承辉；宠冠和房，俯星宫而耀纟川。貂蝉递袭，代有人焉；龟组相趋，英奇间出。父隋任荆州长史，学优艺述，澄清万顷之波；德刃具瞻，弘□太□之化。金柯照族，谐秦晋於笄年；玉叶ゼ荣，偶潘杨而结好。
志期偕老，俱契月衾。而以彼苍者天，歼良奄及。遂使镜鸾孤影，碎锦羽而沉魂；龙剑分霜，念惊鳞而独逝。罗帷倚幄，唯悬照簟之光；朝夕班筵，空想如神之艳。
以年十月四日终于内寝，春秋四十有二。□有八人，乘羊ㄘ室，取号明琰；匮鲤亦庭，恭闻大礼。惟贤惟学，令问令望者与！今以咸亨四年岁次二月朔十六日卜宅于雍州咸阳县杜□乡之原，即青乌之旧地，葬之仪如其礼也。是以哀缠陟屺，厚地以摧容；痛贯心灵，高足而鲠□。嘶骖顾步，即鹤徘徊，将归玄夜之索，即此佳城之穸。以为芳猷歇灭，镂翠琰而腾声，岸谷陵迟，沉岘山而不朽。其铭曰：
氤氲造化，象判天。三才实始，示位初萌。其一。
卿云布玉，星纬编珠。姿灵孕宝，委照庭宅。其二。
廉均松竹，俄亢蒲柳。德迈傅芳，令名斯久。其三。
（录自《考古与文物》一九九零年第四期）
№咸亨０１９
【盖】
无。
【志文】
砖。朱书。
维咸亨四年太岁癸酉，二月丁巳朔十六日壬申执。西州高昌县人，前伪任主簿史住者。斯乃禀性纯和，景行修洁。三才俱备，六艺无亏。为衢里之楷模，作室家之领袖。何其逝川靡息，隙影难留。致使冬柏摧柯，春筱殒质。一朝物化，掩遂风光。邻伍悲伤，行路啼泣。仰思嘉德，尚想余风。云泪垂珠，更添斑竹，春秋七十有七，掩然殒逝。即以其日殡葬斯墓。宗＊悲号，乡闾痛惜。呜呼哀哉！乃为颂曰：
形神安在，瞻眺伤怀。哭望几筵，悲恋轩盖。诸子酸结，宗族攀号。邻里痛深，乡闾哽咽。哀哉哀哉！颂之云尔。
（新疆博物馆藏志，录自侯灿《解放後新出土吐鲁番墓志录》）
№咸亨０２０
【盖】
失。
【志文】
大唐故□州刺史夏侯府君夫人李氏墓志铭夫人讳淑姿，字客尚，陇西成纪人也。原夫如马涵英，腾芳月轨；犹龙湛秀，韫□星都。亦有望美神仙，横三翼而游翠渚；誉华桃李，摧十角而乘紫漠。芝兰之室，鸿胄相趋；江汉之灵，象贤继轨。曾祖彦士，魏尚书左丞、黄门侍郎、尚书、侍中、开府仪同三司、平阳郡公；祖升明，周使持节车骑大将军、仪同三司，隋尚书左丞、司晨、太府卿，康、始、渭、齐、邓、兖六州诸军事六州刺史，邹县公。并道峻生灵业，标宗匠，德流河润，化穆冬卿。臧文推其不朽，郑侨结其遗爱。父仁政，隋京兆郡长安县令，袭爵邹县公。气干标举，英姿沉毅；惠敷遗咏，道秀当时。寄隆天邑，声华籍甚。夫人岩松擢秀，畹蕙舒翘。低梦影而辞云，曳仙光而下月。撤环崇孝，擢性府於天真；推珠置美，控情图於地义。桐枝写韵，遽识琼弦之断；柳絮飞华，远图瑶霰之色，研诗顾礼，轶迹丰妻；染菟凌鱼，俦踪展妹。吹台含晓，流声满凤签之前，织室惊秋；洽艺溢鸳机之外。遂得联章宋鲤，比咏齐鲂。纟川组苹系，夙禀母仪之训；柔明婉，悬符女史之箴。爰洎待年，归于鼎族。公亦广询令淑，方事好仇。作嫔通德之门，结其齐大之偶。荣从雉服，礼备鱼轩。光贻石之封，宠列延乡之地。寻拜黄安郡君，以彰有德，夫人表谦恭而沃盥，节微步以鸣环。言必考於元姑，动无违於礼防。故能祚延後叶，德洽于家。谢玉生庭，韦珠耀掌。断机崇训，忻从轻辇之游，广被宣慈，骤履长筵之庆。方期享兹五福，终养万锺。岂谓露薤俄曦，风枝永感。高堂漏尽，空留孝子之泉；阅水年深，转忉梁山之雨。以咸亨年十一月十六日遘疾弥留，奄然薨逝，春秋六十有八。呜呼哀哉！长子秦州□羌县令庆道等日穷先远，哀缠罔极，皆滕室而招魂，列原阡而永厝。粤以大唐咸亨四年岁次癸酉二月丁巳朔廿八日甲申，合葬於同州蒲城县先君之旧茔，礼也。二子抚厚地以崩心，援曾穹而洒泣。
蓼莪之痛，空没齿而无追；松贾之悲，庶终天而犹结。敢旌泉户，乃作铭云：
尧臣远系，姬史余苗，家傅玉铉，代袭丰貂。芳酞靡绝，庆绪逾昭，芝田吐秀，桂苑□条，仙婺资灵，宵娥降。情冥婉顺，体兼柔克。班诫内凝，张箴外则，言崇四典，行彰三德。爰归鼎族，肃承君子，淑慎成性，怊怅容止。内忉纟延，上徵里祀。嫔政攸辑，母仪载理。秦晋斯匹，潘杨代亲，情均曩好，义冠前姻。偕老齐毕，同穴即□，神物为偶，讵侯延津。才子生，功劭名阐。聿遵孝思，仰崇徽典。窀穸戒期，山川侯践。夜台泉驶，佯城日浅。罔报蓼莪，徒攀圣善。
（录自《隋唐五代墓志汇编》陕西卷第三册）
№咸亨０２１
【盖】
大唐故亡宫九品墓志
【志文】
大唐故亡宫九品墓志并序亡宫人者，何许人也。莫记其氏族，职光永营，誉表椒庭，方承□于濯龙，勿沦枢于隙驷。春秋七十有九，以咸亨四年正月十八日亡於宫所。即以其年二月□日，葬於城西，礼也。呜呼哀哉！乃为铭曰：
逝水侵年，滋峰下日，□魂一，於城永毕。
（西安碑林藏石）
№咸亨０２２
【盖】
无。
【志文】
砖。朱书。
君无讳字海生，高昌人也。内怀忠孝，喻及乡小；外布淳和，名流郡邑。崇仁崇义，素自天生；敦猛敦雄，其来自久。加欲修身显节，用表雄骁；质三军，拟除魁暴。遂使凌云之翅未扇，霜降秋葵。拔海之志未申，摧木之悲斯及，以咸亨四年三月十六日缠遇时こ。求以殊方之药，访以回驾之医，致使无验无方，薨尔淹从迁化，春秋卅有二。即以其月廿三日，葬於高昌县之北原，礼也。斯人之叹，满目街衢；不实之悲，盈於巷路。呜呼哀哉！葬於斯墓。
咸亨四年三月廿三日记。
（新疆博物馆藏志，录自侯灿《解放後新出土吐鲁番墓志录》）
№咸享０２３
【盖】
　失。
【志文】
大唐房陵大长公主墓志铭并序若夫在天成象，珠连帝子之星；在地成形，莲耸天孙之重。固乃垂芳素简，□□缃图。仙凤发其嘉猷；河鲤扬其淑问者矣。公主□□陇西成纪人也。□景皇帝之孙，大武皇帝之第六女也。禀神婺之姿，□□娥之质，孕丽水之金府，播瑶池之玉英。尔其受训金床，承华绣褓。少女微□，时拂清河之树；高楼妙曲，还临栖凤之桐。泛兰吹以藻芳猷，贻蕙问而流雅范。敦诗悦礼，照史披图。文场翰□之奇，体物缘情之妙。故知班姬藻，远谢词条；左嫔彤笔，深惭丽则。於足鲁郊筑馆，宠兼汤沐；齐侯执组，礼冠华。武德四年岁次辛巳十一月甲申朔二日乙酉封永嘉公主，降于窦氏。既而琴瑟调乖，如宾敬阕。永徽五年，改封房陵大长公主，降于贺兰氏。灵兑仙闺，下镇阳台之詹；天津玉杼，俯抽园客之丝。
允穆中馈，光沼；践言履行，岂曰师资；罄周折旋，必贻来范。甲第□□，□戚里之贵；鱼轩凤辖，叨下嫁之荣。而举案齐眉，移天之义无爽；捧匝沃盥，巾栉之□不违。古称贤哲，无以加也。哀缠朝哭，翻伤对影之鸾；旭日将升，遽惨随轩之雁。瑶峰落构，泪竹空傅；桂浦沦波，孤舟独在。加以亲之施，载洽宗姻；教子之方，义弘芳训。□□□□，□写龙，凉官青□，鱼轩鹤盖，扈从岐阳。实谓永保期颐，延慈颜於膝下；岂悟高峰落照，促日驭於曦庭。痛切风枝，哀缠陟屺。以咸亨四年闰五月三日薨於九成宫之山第，春秋五十有五。呜呼哀哉！桂月徘徊，永绝金娥之影；榆星曜彩，长沦宝婺之晖。呜呼哀哉！悼深旒＊，恩隆诏葬，赠有加，光恒典。即以其年十月四日陪葬於献陵。卜远戒期，神攒奄撤；容卫夜警，虞歌晓结，背城阙而叠鼓喧，指原茔而繁箫咽。睹落日之苍茫，听松风之凄切。恐陵谷之迁变，庶□存於芳烈，勒金石於泉门，与兰菊而无□。
呜呼哀哉！乃为铭曰：
构天锺庆，承华纂系，诞此川灵，柔姿凝。性苞霏露，气芳兰蕙，婺开星柳，娥生月桂。荣光汤沐，礼缛王姬，筑馆于外，百两言归。睿云毓彩，朝日凝晖，音猷允塞，嘉声载飞。既称贤淑，亦言高行，禀性幽闲，因心孝敬。敬姜博远，班昭词令，□恭中馈，虔□粢盛。正位腾芳，宜家播美，螽斯在咏，芙蕖出水。龙□忽沈，凤桐半□，考行作谥，衔哀□诔。声芳戚里，誉飞兰室，扈从□□，□□□□。□□□验，返魂□□，夜川□水，惊风落日。灵驾首涂，虞歌喝路，□□□□，□□□□。□□摧枝，□□孺慕，空余懿范，传诸缣素。咸亨四年十月廿一日（录自《隋唐五代墓志汇编》陕西卷第三册）
№咸亨０２４
【盖】
　失。
【志文】
唐故贝州司马太原王府君墓志铭并序君讳韦，字文霸，太原祁人，汉司徒允之后也。宋尚书令曲江侯玄谟六代□孙。□□□缔祉，□徽□於光农；岐山锡瑞，集大勋於嗣武故得仙凤曾飞，韵高笙於水阳；□□□跃，映寒箨於冰泉。英灵兮响，波澜不绝。曾祖兴，齐举秀才，授兖州高平县令，□□□□将军；耀□身文，题芬姓录。然则高平迈德，稍岱畎之贞松；宁朔垂勋，掩四豁之□□。祖让，齐除下邳县今。遥嗣银黄之宠，犹映龙韬；俯从铜台之荣，自惊凫舄。父敏，隋庐州总管府掾；道高王佐，伫申鸿陆之材；位局蕃曹，尚掩龟文之贶。公骊泉育彩，□穴腾粹，开照乘之奇珍，振巢阿之逸翮。爰初弱冠，首应宾庭，驱龙浮罄之川，擢第惟扬之域。俄属修蛇在运，飞蛤缠灾，动昭御而无归，随穆戎而不及。龟梁孤绝，虽沦纵壑之期；鹏池独在，犹举搏摇之势。即於江左立功，检校丰州蒲田县令。既而徇齐登睿，廓寓而正天；司牧开图，截溟区而清海服。□圣人有作，六羽翥於乾维；君子攸归，八翼翔於地□。皇朝授上骑都尉、江州寻阳县令。发挥懿范，陶融景化，夜渔以之流惠，晨翟由其表德。贞观五年，授扬州士曹参军事。黄陂激量，引长洲而诉回；嵇岫开襟，望包山而错峙。长史观国公杨恭仁、少府监冯长命，或观风淮海，或乘星震泽，咸奉鹄书之寄，载希莺谷之英。君乃爰应嘉招，授辰州别驾，迁蕲州别驾。化洽辰阳，道光蕲甸，肃灵均之旧浦，改陈涉之遗墟。寻迁朝议郎，加轻车都尉，行贝州司马。毗官绎壤，泽氵更金漳之曲；作贰州陵，风偃贝丘之地。然宏材伫构，方启峻於干霄，而清露易，奄兴悲於流电。以贞观十九年七月十一日，终於官舍，春秋六十有二。惟君星昴ゼ精，天经降德，体深仁於妙达，隆至性於生知。昔大父居齐，述职闽越。君时在从。俄属家艰，途次南安之境，夜遇东陵之猾，衅起风焱，火延棺柩。君哀号伏榇，飞炎自弭。昔身蔽邻灾，远纪长沙之邑；躬消烈焰，遐冠闰舆之表。近挹清尘，彼多惭德。夫人略阳狄氏，隋襄州义清县令彦徵之女也。金娥降色，瑶卉资芳，罄彤管之清规，极缃图之雅致。乘龙之期斯会，求凤之调有归。旋兴竹泪之悲，俄动柏舟之咏。虽已锵琴引，清雅奏於将雏；而奄合萧台。偶□梁于舞凤。以咸亨三年八月廿三日，终於恭俭里第。粤以四年岁次癸酉十月壬午朔四日乙丑，合葬於北邙山，礼也。
长子并州晋阳县主簿景之、次子监察御史宏之寺，并含贞咀义，经道纬仁，在德必修，非礼勿践。是用眇怀乐径，奄泣松埏，庶图芳於下穸，聊撰□於寒泉。其辞曰：
山鸣瑞羽，水跃祥鳞。阴开梓阙，乐溢笙滨。隆基地镇，腾派天津。家联秀□，□待师臣。其一。高平蕴器，下邳纡迹。道茂韦金，情忘鲁璧。弦鸣韵晓，人谣响夕。方化丹青，且期瑶碧。其二。显允君子，於□人英。襟披月净，节树霜明。欢时入仕，忄吴道遗荣。光飞杼愿，像□循诚。其三。运属鼎迁，时逢鹿走。□艰闽越，遇＊牛斗。盗迫惧前，炎消恸後。比顺超类，力初绝□。其四。
结之礼，承筵之实。朝馆披云，晨梁上日。方欣冀野，庶穷黄秩。双行归，九原长□。其五。崇邙晚□，□□寒流。霜浓室□，风急行楸。松门易掩，柏泪难收。唯唯余懿德，永播芳猷。其六。
　（录自《隋唐五代墓志汇编》洛阳卷第五册）
№咸亨０２５
【盖】
　唐故刘君墓志之铭
【志文】
　　君讳亮，字文如，代州代郡人也。其先伊唐之苗，刘累□胤，大汉沛公之後。
若夫文思哲之后，承明命以临人；□灵呈瑞之君，膺济代而称帝。然则抵深难拔，树九菀而弥芳；源流宏，荡四溟而益润。曾祖国，齐任代州司马；祖生，隋龙骧将军、行台总管；父龙，隋游击将军、崞县郎城府折冲都尉；并得禀灵纯粹，弈叶重光，右拒左旋，如雷如霆。於是征徒捷止，献馘而归，宣畅则凯乐无为，十定则戎衣罢著，君幼奉庭训，德义是遵，早擅家风，徽猷不坠。故得闽门邕穆，无可问之言；乡党归仁，播令终之誉。加以恶名利，悦田家，琴＊自怡，不希荣位，庶凭景福，冀保永年。不悟与善无徵，辅仁虚说，春秋六十有四，大唐咸亨四年七月廿八日遘疾，卒於私第。呜呼！逝川东注，终无重返之期；朝日西倾，宁有更还之望。宅兆有晨，窆厝斯在，即以其年岁次癸酉十月壬午朔廿一日壬寅迁殡於村西北一里之平原，礼也。玄容寂寞，孰辨徽猷；树此芳声，勒之泉户。亓词曰：
伊唐之苗，炎精末胤，弈叶重光，英声远振。源流宏，极天比峻，抵深难拔，抽茎万仞。人代俄迁，徽猷＊举，亚连七贵，功高伊吕。擅名里，唯仁是处，奄归窀窆，移寒暑。惟君令，早挺嘉声，事亲惟孝，体国忠诚。冀延遐算，忽奠两楹，玉颜沦逝，唯余令名。
（录自《隋唐五代墓志汇编》山西卷第一册）
№咸亨０２６
【盖】
大唐氵育州司马左君志
【志文】
君讳才，字宝阁，北海千乘人也。若夫出震凝象，皇灵运则，□□□□□□□□□元□□之者，是知翠为登，锡龟畴而□□；□□披符，□□图而□历。
其有道隆绵史，德贯通贤，爰锡□□□□，载分符於晋野，兰芬播馥，玉润开贞。
百代逾光，斯之渭也。□□魏镇北将军、安乐郡守；钩绳设卫，兰分荣，出赞六条，□□八校。材兼文六武之用，职兼将相之隆。父琛，鹰扬郎将，□□□□，勇贯三军，荡氛於遐边，弭奸回於异域。公琼瑶チ祉，□□协祥，器逸西北之珍，材架东南之宝。释褐氵育阳郡赞治，加□□□，氵育州司马。德刑驭俗，礼让垂风，声华去兽之郊，政被来苏之□，性唯虚左，解陈榻而翘宾，志重狎鸥，契扬童之接物。未□□梁之用，俄缠高士之悲。梦坚倏臻，奠楹行及。以隋大业十一年五月二日遘疾，终于私第，春秋有七。夫人昌黎□□，□□□润，桂薄驰芬，谐四德於姆师，修百两於君子。虹辉共□，去□□而俱沉；凤彩齐辉，下玉楼而俪响。以大业十二年五月一日卒于私第，春秋有一。即以咸亨四年十月廿八日合葬於柳城东南八里之原，礼也。嗣孙上柱国等，援柏增哀，茹荼兴感，遐□俱终之礼，用弘安厝之仪，诫青乌以瞻茔，瞰黄龙而开卫，撰德音於丽藻，播徽烈於雕章。乃为铭曰：
亨岐启族，履迹疏宗，爰锡茅社，载被勋庸。飞华辩囿，驿思文锋，□流下武，福弈高踪。其一。器包瑚琏，材兼将相，允兹隆职，抑惟雅□。规模重举，风猷载畅，俗负德形，人钦礼让。其二。兰芬不绝，玉润逾祯，燕弧贯月，楚剑含星。波澄辽隧，尘戢边亭，时称有道，代享□□，□□□水，珠归江陵。武度轨裁冲朗，风神明悟，未践中台，俄□君□，□徽烈於贞琰，庶德音之不ル。
（录自《隋唐五代墓志汇编》北京卷第三册）
№咸亨０２７
【盖】
孙君墓志
【志文】
隋故处士孙公墓志铭并序君讳信，字公亮，吴郡富春人也。昔栈车尸御，相楚显其能仁；伏弩思谋，将齐称其大。祖国，後魏许州录事；父亮，恒州司户。君尧岐克嶷，有孝有仁，遁迹丘园，落名人隐。岂期西晖屡奄，东逝遽驰，二坚侵灾，五衰俄及。以隋开皇八年七月寝疾终。粤以□大唐成亨四年十二月十五日，与夫人马氏，同窆於狗山东南三里之原。女相，悲深骨髓，痛贯心灵，乃为铭曰：
＊丧相楚，伏弩将齐，豹变神武，鹊起龙跻。重光弈叶，代有人兮。其一。
伊君蕴令望，所居惟里仁，孝悌资天纵，趋庭诗礼门。坐满田公客，席止孟尝宾，市朝良可弃，遁迹家衡门。
（录自《隋唐五代墓志汇编》河北卷第一册）
№咸亨０２８
【盖】
维大唐故君墓志之铭
【志文】
大唐咸亨四年岁次癸酉十二月壬午朔十五日丙申并州晋阳县令刘君文侃墓志铭并序君讳文，字侃，瀛州河间人也。自周齐二主，□猛申威，君功德懿全，委之边，敷化晋阳，□运必得。後至武德元年十月十三日，卒於汾邑。今以吉晨，及男君度、□男敬道，葬於绛州绛县城东十里有余。左临乾涧，右带平原，後据范王，前瞻阴岭。既钦忠烈，遂录徽猷，恐四海尘飞，勒芳幽室。其辞曰：
元首＊股，义无阙一，尔由任得，否因任失。其一。仁孝内韫，忠贞外敷，在文常独，居武恒孤。其二。赍帛赐田，带砺为契，积善无验，哲人斯哲。其三。
坦□平原，□□华涣，代有行隆，芳名无替。其四。
（录自《隋唐五代墓志汇编》山西卷第一册）
№咸亨０２９
【盖】
唐故亡宫九品墓志
【志文】
大唐亡宫九品墓志铭并序亡宫人者，不知何许人也。门承礼训，夙挺幽闲，遂得选入椒兰，接环佩之清响；肃恭兰殿，奉沦濯之芳扈。草路俄瞻，梁山遍死，影随灯尽，自此长辞，魂遂香销，终无暂夕。咸亨四年十二月日卒於宫所，春秋七十有八，葬於城西，礼也。呜呼哀哉！乃为铭曰：
晨家淑德，仙掾地共，一归幽陇，永去昭阳。
（西安碑林藏石）
№咸亨０３０
【盖】
失。
【志文】
唐卫州新乡县人王君墓志召讳僧，字知玄，新乡县人也。以咸亨五年岁次甲戍正月壬子朔廿四日乙亥，猝於家馆，春秋七十。即以二月四日殡於王明周村西北一里平原之野。东望汲城，四观白鹿，南赡碧水，北┹青山，形胜土宜，道裨斯境。森疏磅礴，□拂穹窿。
君宗题竹，帛德缣缃；弈叶承辉，箕裘代袭。曾祖讳全，周任青州别驾；毗赞之能，誉流千里；投醪之惠，泽被三军。祖讳哲，齐赵州司法；鉴言泉而吐凤，振翰苑以飞鸾。陶逸赏於一时，播芳猷於万古。父讳湛，隋任相州内黄县令；妙弹丝之□里，惠渥雉以驯桑，巧化锦之一同，恩洎鲲於流水。君□□家风，富闻庭训，析薪能负，基构克承，性恬泉石，忠澹云霞，知足淹华，清高不仕，秀芳乡邑，远近腾声。不谓石火难停，草尘易举，化从朝露，气寂夜台。痛嗣子之擗标，闵孀妻之酸鲠，号天泣血，踊地崩心，呜呼哀哉！乃为铭曰：
玉轮荆色，珠沉汉光，菊销秋气，兰委存芳。墨池波冷，琴台罢张，白骖嘶振，绛旆翻。剑松摇胧，薤露歌长，一扃泉户，万代魂伤。欤令胤，系绪绵长，人同杞梓，器琳琅。俄归长夜，忽奄玄堂，千春万古，记此封疆。
（录自《隋唐五代墓志汇编》河南卷第一册）
№咸亨０３１
【盖】
大唐故严府君墓志铭
【志文】
唐故崔□□□并夫人王氏墓志铭并序君讳师，字□宗，庐江舒人也。璋挺秀，伟西北之才童；筱荡标美，□东南之岭袖。岂惟□岳飞辩，遄惊析角而亡哉！缃简炳焉，可得□矣。曾祖雄，周任骠骑大将军；祖杰，隋任潼关镇将；父达，隋任荆州□含府统军；并勇气凌云，明心贯日。而天山月满，便瞩想於乌□；江界风多，即留心於犭爰剑。荣高独拜，朝野嘉焉。君神彩挺生，风□朗粹。凌云映月，司马之高文；垂露悬珠，落韦将之峻笔。澄襟虚馆，遥回郭泰之轮；道义通家，方驾李膺之室。既而州县冗职，略不经怀；琴樽胜引，每尝留意。芳心遽折，实凄怆於摧兰；薤露先，□仿佛於露草。奄以永徽四年六月十三日猝，享年九。夫人太原王氏，隋梁州司马长仁之女也。资芳桂魄，皎仙质於云台；育粹花田，艳神仪於雪浦。风庭体絮，凝落霰而ゼ文；月榭闻琴，聆堕弦而辍引。七梅绚彩，百两飘香。既类乘龙，实同鸣凤。言容典礼，硕班戒以凝情；织组训，目张箴而兴想。岂□金波坠彩，同殒影於□川；石销香，共沈芳於西谷。粤以咸亨五年二月十日，猝於永□里之私第。享年六十有六。呜呼！行路伤感，亲宾掩泣。先远□□□□□□□礼宜遵。
粤以大唐咸亨五年岁次甲戌二月辛□□十六日景甲，葬於□□之旧茔，礼也。
嗣子同德，居丧尽孝，哀毁过□，痛柳驾之遄□，惧□□之骤易。冀兰菊於终古，式傅芳於贞石。□铭曰：
灵源远派，稽岭高岑，人标东箭，俗美南金。丘□逸日，烟霞□心，风清琴榭，月照书林。其一。中□列弟，潘岳闲居，道□日击，筌忘得鱼。轩轩轾盖，落落神虚，忽惊东逝，旋悲柳□。其二。鹤仙乘庆，凫舄开祥，诞生贞媛，育粹含章。兰心郁烈，蕙性余芳，如宾□冀，尽礼承梁。其三。郄桂斯折，嵇松又摧，愁云拥盖，苦雾凝台。灵香（下泐）何时□阙。其四。
（录自《隋唐五代墓志汇编》洛阳卷第五册）
№咸亨０３２
【盖】
无。
【志文】
砖。白书墨地。
窃以生死二仪，今古通说。众生亡没，略世恒然。亡者稔富九十有余，今年三月十二日乃卒。生存之日，育养有方，陨殂已来，子孙荼毒。即欲停尸在室，恐异於凡人；今若埋在墓田，不忍离别。两仪愤问，取殡为宜。若不述其姓名，恐後无知皂白。略显微位，疑後知真。智任旧日中兵。男即当涂校尉。门傅张室，邑号南平，咸亨五年三月廿二日。张君行之母，葬於高昌城西北五里斯墓。
（新疆考古所藏志，录自侯灿《解放後新出土吐鲁番墓志录》）

●上元
№上元００１
【盖】
失。
【志文】
（上泐）司法曹参军刘君故妻元氏墓志铭并序□□□□□字ヌ利，河南洛阳人，魏景穆皇帝之九代系也。□□帝轩□□□华渚而开源；乾□降灵，廓幽陵而尽野。仰膺天眷，俯顺民谣，随兽迹以南迁，受灵图於东夏。既而琼峰从□□□枝，积德以昌，象贤不坠。曾祖白泽，皇朝梁州都督、新安公。合雍分蜀，共遵铜竹之符；让水事川，通□冰霜之操。祖礼诚，早卒。泉□凝□风标峻□，将明未□□□□□父怀式，颍州刺史。飞皂盖以宣□荣光万里；□形慎而广□，威震百城。夫人□闰蓝田，方流记□□洁资芳桂苑门（下泐）质霞□轶岩畔而舒彩。（下泐）风誉掩林下而（下泐）目似仙□之下临织室□星□□□之遥映，华（下泐）失意於□兄□□□资必承岁於传□□备嘉礼言，归鼎□□□并□□镜而问□凤□和鸣□□□而合奏，□笄尽敬色（下泐）
承□咕盥漱服□虚恭而和（下泐）岂意栖尘忽辞，伤流早之□□四日不居，□□英之早落。粤以咸亨二年八月廿二日□□□於官舍，春秋一十有八。以上元元年十月十四日葬於洛州洛阳县平阴乡北芒原，礼也。犹恐山川反覆，陵谷□移，麻姑□来，□□水浅，□□攸往，别□□□，爰纪风徽，式昭泉路。庶使砧声已歇，尚□□□之峰，香气或□，不失夫人之表。铭曰：
□□□绪，□积天姬，诞斯淑嫒，克挺柔姿。文□匠质，□月开璧，□□伊友，习礼明诗。哲人萎币，良辰授绥，上承有序，下逮宣尼。□□霜露，□落华兹，庆生暗牖，月照虚□。年来易谢，魂去何之？□□空陇，春日迟迟。
（录自《洛阳出土历代墓志辑绳》）
№上元００２
【盖】
大唐故亡宫六品墓志
【志文】
亡宫六品墓志宫人者，不知何许人也。门承礼训，夙标幽闲，遂得进入椒闱，接环佩之清响；肃恭兰殿，奉プ翟之芳尘。而草露俄，梁日遄徙，影随灯尽，自此长辞；魂逐香销，终无□返。以上元元年卒於宫所，春秋七十有六。以十月廿一日葬於城西，礼也。呜呼哀哉！乃为铭曰：
良家育德，仙掖驰芳，一归幽胧，永去昭阳。
（陕西师范大学古籍研究所藏石，周绍良藏拓本）
№上元００３
【盖】
失。
【志文】
唐故朝散大夫南阳张君夫人陇西李氏志铭并序夫人讳字三娘，陇西成纪人也。相州安阳县令李恭之女。原夫庭坚佐舜，天输类马之英；柱史匡周，神降犹龙之圣。洎乎金行御辩，斯乃礼阁元台。火德时乘，广则文昌上将；象贤积庆，家开纳驷之门。组联辉，代袭迥龟之印；宏规峻范，斌蔼旗常，茂绩崇班，今可而略。夫人方只祉，禀贞顺於坤元；圆魄ㄨ灵，叶柔明於夜月。逮乎羁岁，誉警闻弦；亦既有行，芳博捧案。朝散大夫备，高冠玉叶，诺重千金，地望清华，门承衮伐。南阳材子，雅誉闻於两京；西汉名臣，令问宣於三杰。捎云从，未足语其高；括地腾波，无以方其盛。羔雁具礼，爰申百两之仪；山兆既贞，式展三从之庆。方期偕老，琴瑟无乖，不谓十年，良人奄逝。永徽元年六月十四日遇疾而亡，春秋六十有一。呜呼哀哉！何痛斯甚。鉴鸾宝镜，空存照瞻之明；别鹤瑶琴，无复哎双之调。顾柏舟而自诫，之死靡他；对画た以兴哀，终期同穴。孀闺吊影，频徙节光，蓬首无容，屡迁扶景，酆城神剑，化龙之愿遽臻；梦泽灵姿，驱蚁之期俄迥。上元元年十一月七日终於河南县安全里，春秋七十有九。於是邻姬辍相，恨贞善之无徵；闺妇停梭，悲母仪之永丧。即以其年十一月廿七日，合葬於疏勒之山左也。长子仁廓等，崩心蓼径，痛膝下之长违；雨如循陔，悲昊天之罔极。将恐田移鲸壑，见火绝申哀之地；谷变峦岑，闻雷无赴告之所。式铭玄琰，用纪黄肠。其词曰：
虞臣周史，如马犹龙。功芬篆素，响蔼歌钟。其一。曰祖曰父，象贤无替。
墙仞难窥，波澜莫际。其二。坤灵巽德，克诞贞姿。言芬兰桂，行叶螽斯。其三。
何彼李，于归高族。葛之覃兮，施於中谷。其四。早丧金夫，俄洞玉质。虽殊朝露，终同夜室。其五。朋龟既灼，习吉崇丘。葬非古，傅闻在周。其六。手泽如慕，目翟兴哀。崩心陟岵，泣泗循陔。其七。周箫哀怨，楚挽悲酸。吟松风聚，噎野云攒。其八。斜临委粟之岫，遥瞻悬米之川，勒贞徽於翠琬，庶海变而无迁。其九。
上元元年十一月廿七日铭记。
（录自《隋唐五代墓志汇编》洛阳卷第五册）
№上元００４
【盖】
失。
【志文】
大唐故杨君墓志铭并序君讳亻品，字和，弘农人也。其先即关西孔子伯起之苗裔，政隆清范，业懿人宗，化演风规，义融明略，其道斯在，尝试论之。祖柬，贤而有度，操等颜瓢；父亮，德振无瑕，趣均原席。君用能笙篁辩囿，称雄道义之乡；鼓吹词庭，作霸文章之境。性通真素，粹景希夷；誉表端墙，名芳孔仞。言超三乐之慕，情颐五亩之。智韫光尘，德兼文质，取群籁以当锺磬，隐弧壑而同廊庙。良筵会友，瞻许月而逾深；绮席宾僚，望陈星而未远。言能表行，信立归诚。岂谓家善违徵，贻凶懿德，门庆无效，灾缠景福，居诸易注，寿折难量，悬露朝，顿成今古，危轮夕暮，奄会存亡，以永徽五年，春秋六十有九，卒於寝室。呜呼哀哉！夫人李氏，即尧亭司马之长女。笄年已往，适于杨氏，言从礼匹，君子好仇。婺婉腾姿，景翠洛滨之雪；娥晖孕彩，表质巫山之云。育训胎□，危心野敬。岂谓西药无救，泣春圃而销芳，东□有期，叹秋园之陨翠。春秋七十有九，卒于私第。
哀哉运往，小大流涕。以上元二年岁次乙亥二月乙亥朔十日甲申，合葬于州城西七里平原，礼也。东西南北，地唯形胜。嗣子善吉等，哀缠□□，空余不待之悲，痛结幽泉，徒有逝魂之叹。春秋递代，寒暑推迁，图懿清□，缉晖贞石。乃作颂曰：
畏知流项，皮席兴歌，笙篁辨囿，鼓吹文河。情俞鸟俪，义琴和，生□不测，人生几何？曦流西暮，水去东波，悲深寒树，思结霜柯。奄伤颐寿，时穷札瘥。
（录自《隋唐五代墓志汇编》河南卷第一册）
№上元００５
【盖】
未著录。
【志文】
志序似有删节。首题失。
公讳藻，字行斌，鸡泽人。曾祖买，齐仪同三司、常山太守。祖甯，隋湖州湖阳县令、太府寺主簿。父卿，隋洛州洛阳县令，唐授上仪同，除熊州司仓参军，又除晋州冀氏县令。公定王充於沸洛，灭宝德於波潭，授朝散大夫，降为骁骑尉，归出。以成亨四年二月二十七日终於私第。以上元二年岁次乙亥二月乙卯朔十日甲申迁窆於城西八里之平原。颛项开源，皋陶构绪，门多俊杰，代有文武。苌即演诗，遂使威楚，云布簪猷，星罗台辅。偃蹇疏放，志在追游，既轻轩冕，不重王侯。夷齐作侣，嵇阮为俦，满堂嘲谑，杯樽献酬。一生易尽，百年虽驻，奄逐夜风，俄随朝露。行旅伤感，亲人追慕，隧道已通，佳城将措。黄泉路远，白马悲深，□惨春暖，云结郊阴。草悬露泣，树引风吹，式镌贞琰，永播芳音。
（录自《广平旧府志》卷十）
№上元００６
【盖】
　高公之志
【志文】
大唐卫州卫县故登仕郎高君墓志并序君讳德，字护师，其先渤海人也。昌源浩汗，泻□槛之曾澜；茂叶扶疏，拂金柯於＊汉。代袭璋之美，家傅台铉之盛。自兹以降，英华不泯。曾祖玮，齐封阳夏王；祖珍，隋任魏州刺史；父冲，隋任殷州司仓参军。唯君幼有风云之志，早怀高上之心，贵淡泊於珠玉，蔑荣利於糠比，兰□菊浦，睇想烟霞之辉；舞馆歌梁，韵清丝竹之响。{艹腾}花泛酒，陈筵降野鹤之宾；桂影临池，孔座萃人龙之友。加以廉财勇义，雪英霜华，玉藻飞词，银钩洒翰。岂期碛善无验，遘疾弥留，两楹之梦奄臻，二竖之灾俄及。至上元二年春二月八日，卒于家馆，春秋五十有五。即以其月十六日，与前夫人太原王氏合葬於州城北四里临清乡之礼也。嗣子恭礼等，岂期高天早坠，恨结绪於风枝；厚地无倾，痛糜心于寒笋。恐阴阳递进，陵谷迁移，碧海成桑，莫知疆陇。呜呼！乃为铭曰：
岩岩令胤，系绪绵长，人同杞梓，器等琳琅。云松□节，月桂流芳，俄归窀穸，永窆玄堂。欺甚黄鸟，哀深白杨，千春万古，记此封疆。
（录自《隋唐五代墓志汇编》河南卷第一册）
№上元００７
【盖】
大唐故亡宫八品墓志
【志文】
大唐亡宫八品，年六墓志并序亡宫者，不知何许人也。兰姿早茂，芳菊芬停，□□良子之家，忽以埋辉；沉菜深泉，□怆心嗟气，百子伤叹。华藻藏□，永绝幽岩。於以上元二年九月十六日卒，年六岁。於今九月廿九日葬，不以呜呼哀战！乃为铭曰：
标於夙以拂兰芳，□此长霄，终还椒风者也。
（陕西师范大学古籍研究所藏石，周绍良藏拓本）
№上元００８
【盖】
大唐
【志文】
大唐雍州咸阳县延陵乡故人建节尉赵孝墓志石一合若夫二仪言固，三灾之起洞然。况此坯形，焉能久住！生存则德坚金石，守信则譬彼贞松。品物共依，若百川归海。遂逢隋季，文武干戈。忠孝不亏，功高勒石。以义宁二年四月十五日太武神尧皇帝授官建节尉。至显庆四年，皇朝授凉州昌松县令。至龙朔二年，又授兰州金城县令。至乾封元年三月十八日，奉敕授陇州源县令。君讳士通，任隋朝帅都督，嗣武灵王之後，天水人也。春秋卒於八十有八。妻陈氏、鲍氏、杨氏。君讳伯闰，任随朝大督。胤子文殊，任皇朝旅帅。妻魏氏。君讳贵德，任皇朝折冲。
【另一石】
以上元二年十月廿七日卜占吉兆，送亲於此，同葬此坟。一安永固。前葬後达，愿相移避。父母恩深，与君无二。幸不遗其嘱，天必之。
（录自《隋唐五代墓志汇编》陕西卷第三册）
№上元００９
【盖】
无。
【志文】
砖。墨书朱地。
维上元二年十月廿七日，贾□行祖母翟年八十九，卒於私宅。即於其年十一月九日，葬於北山。道俗同赴殡殓法已也。
（新疆考古所藏志，录自侯灿《解放後新出土吐鲁番墓志录》）
№上元０１０
【盖】
大唐武骑尉朱君墓志
【志文】
大唐故武骑尉朱君墓志君讳，字仁，京兆人也。祖丘，德州平原县令；六条宣务，五腾谣。父寿，高谢冕缨，遁才干木之德；挹践礼义，克节陋室之高。惟君雅量冲清，孝敬祟速，色养有笋江之应；夕省致温扇之供。猥升粟之前规，怀於同气；愤尺布之往议，拂分羽於离巢。四海延宾，三州慕轨。园疏野流，池翻李郭之舟；庭设衢樽，门勒郑庄之马。加以博涉经史，笙簧於四始之文；总协律锺，付击於五行之序。离章焕锦，可喷纸而起鸳鸿；吻彩飞霞，即端声而立鸡马。方将器羽王室，栋干宗材，不谓风霰翻严，先飘秀迥，於上元二年十一月九日，卒於私第，春秋四十有九。即於其年其月十九日，葬於龙首原。呜呼哀哉！痛悲鳞鸟，德迹难述，更勒颂曰：
邙邙骏驹，嘶嘶上徒，骧首宝辔，伏＊盐车。其一。侍亲尽孝，情动天地，枭度含声，鸟飞助＊。其二。哲人无永，奄逐嵫光，四海怀恸，七族悲伤。其三。
泉门长，□□明离，唯余松贾，空青剑枝。其四。
（陕西师范大学古籍研究昕藏石，周绍良藏拓本）
№上元０１１
【盖】
大唐故使持节青州诸事行青州刺史上柱国赠司徒扬州大都督虢庄王墓志之铭并序
【志文】
大唐故使持节青州诸军事青州刺史上柱国赠司徒扬州大都督虢庄王墓志铭并序若夫五车宣曜，在天之象斯甄；九户疏津，在地之形攸著。是知烛後星之景，锺美化於八才；接少海之神澜，诞懿苞於二陕。亦犹圆穹肇构，乾男赞其两驺；方载ㄈ凝，天孙纪其三变。炜烨ゼ彩，照萼而滋华；ナ蔼披桢，耸金蓁而挺秀。其有道高云子，业劭天人，孤峙兹辰，独蔺遐载者，其惟我虢王乎？王讳凤，字季成，陇西狄道人也。太祖景皇帝之曾孙，世祖元皇帝之孙，高祖神尧皇帝之第十五子也。原夫邃明贻庆，族雕云而绚高丘；田成委贶，照贞晖而游景室。业隆圣绪，挺铸之绩莫京；道派灵源，滋沃之澜弥。衔珠耸节，徵婉缀赏於汉飞；握镜宰图，尽直著美於凉武。景皇帝潜姿蕴用，处九而化荼原；世祖元皇帝朕迹墓仁，通三而变松阙。高祖神尧皇帝迪哲开命，重光建极，戴胜而叶人雄，履矛而奉天赠，扑炎昆之巨燎，谧沸壑之横流，再纽地钤，重维乾。王披条贞日，演粹元天，祟触曜之休精，总金德之嘉量。趋紫庭而恭训，金雉峻其高墉；渐玄液以含珍，珠胎照其明润。智周万物，泛象无以隐其余；该敏七龄，谕羝有以穷其赜。英问持远，睿赏逾深。载鼓乾炉，更隆於淬锷；重垂神宰，弥莹于监＊。研精册囿，好书之志无ル；亻思文场，乐善之心方锐。三古精微之典，入沛赏而通幽；六义温柔之诗，集楚缁而标稚。固以俯韬鸿烈，高视狙丘。
俦其妙年，越翦桑而孤劭；媲其冲岁，超题柳而逾绝。履节之道具该，从政之术斯备。天子考居卫之盛范，稽分鲁之前则，诏秩宗以蒇事，命掌固以申仪，裂胜壤於方舆，胙色土於社。式由山砺之义，乃遵比水之规。粤以武德六年，行诏封豳王。八年，又册命曰：维武德八年岁次乙酉二月乙丑朔五月己巳，皇帝若曰：
於戏！咨尔凤：歧嶷幼彰，器识方茂，大启藩服，朝典攸宜。是用命尔为豳王，食邑一万户。受兹黑土，苴以白茅，往钦哉！其恭膺宠命，可不慎欤！肃承密鼓之荣，光被姒璜之数，驱驷於地乳，畅斑毂於天麋，威忄詹豪宗，信敷曼子，坐棠之政俄洽，攀桂之游多裕。若乃白水名区，控西巴而作镇；黄邮都会，总南服而为重。历选群辟，谅属仁明，佥曰允谐，俞往斯在。贞观五年，有诏除使持节邓州诸军事、邓州刺史。挠旌首路，循风载偃，骞と践境，惠化攸孚。讼谧刑清，鞫茂草於圆圄，学降教富，缮美栝於方襟。弃戟於是腾谣，捐矛以之缉咏。
大布迁俗，更闻王畅之规；均约阜人，复睹信臣之绩。十年，诏曰：昔隆周定鼎，并建懿亲；炎汉受图，分王子弟。用能夹辅王室，镇抚海内；本枝所以硕茂，卜年於焉长久。自兹以降，历数骤移，大道既隐，浇风逾扇，利建之义，咸非至公；藩屏之道，无间长策。朕嗣膺宵，永鉴前载，酌圣哲之彝则，革衰弊之余风，思固维城，式隆盘石。豳王凤：早称歧嶷，夙闻义方，地唯宗子，礼优分器。建作牧，虽高前典；析胙土，来允旧章。宜崇宠命，大启邦国，可改封虢王，食邑如故。仍授使持节虢州诸军事、虢州刺史。既而徙传瓜里，露冕桑田，恩流天坞之郊，泽被帝台之地。剖竹求瘼，黄巷悦其嘉生；班条演范，赤县资其福润。
十七年，国庆，授上柱国。戎章甫优，荣冠於庄伯；武级增峻，宠迈於昭阳。十八年，除使持节豫州诸军事、豫州刺史。缇麾即路，结去思於鸠壤；皂盖方临，嗟来晚於龙泽。期月之美斯著，岁余之益实殷，俄而太妃六会焚和，四象乖气，王王忧情内轸，悴色外渝，不栉首数旬，弗解带者弥月，握粟之祈具恳，绝粒之志乃深，岂唯视枕揣衣，七辰五起而已。暨乎风枝不静，露草旋曦，号孺慕，崩心肆其荒塞；绝地充穷，断骨刽其迷恸。红饣匪进，丹泗恒涟，削杖讵支於乐瘠，瞻圈更切於柴毁。服勤逾节，殆不胜丧；誓毕苫壤，至性难夺。大君重违其志，持听终礼。廿一年，服阕，又复本任。伯山之化，再穆於昆墟；子翼之风，更扇於光水。骇＊之滥，自甄於混壁；梦鹿之罚，妙叶於均金。垂桃曼於长阡，伐枳开於广陌。三时峻墉栉之积，七襄余霜雪之资。既阐八政之条，旋振四维之目。兽台辐凑，鸿亭殷阜，大辰判域，明月疏池，右接涧＊，左通淮海，永言良守，允寄英藩。显庆三年，除使持节宋州诸军事、宋州刺史，崇礼敦信，劝学务农，鳏室鲐肤，俱欣至仁之爱；俭人恶子，咸慑明罚之威。饬躬轨物，偃草之雄逾劲；殖操矫，置水之方毕举。黄冠讲德，诵中和於乡校；赭裾迁义，陶上善於里端。龙朔三年，授使持节寿州诸军事、寿州刺吏。未几，寻除沁州刺史。未及之任，又授使持节青州诸军事、青州刺史。玄龟降野，素蜃开宫，跨地脉而疏疆，错天齐而创趾。五衢纷总，四履繁杂。莱风未粹，尚行讠劫之凶；淄俗犹奢，仍存博鞠之弊。钩拒暂投，奸回就拘，爰简玄聪，乃流紫封，降玺书曰：皇帝敬问青州刺史虢王凤，皇甫公义所推勘刘整等事者：愚人无识，不惮刑科，扇惑乡间，轻有聚结。王情勤家国，纠察多方，推鞠罪人，咸无隐漏。部内清肃，深可嘉尚。春色已暄，王比何如也？今故遣书，指无所悉。然後霁威康俗，行简恤人，绝浇竞之涂，辟宽和之路。城乌起韵，观伟绩於夷；冈蟪腾音，树奇政於帝<厂干>。乃以上元元年，来朝东部，献酎清庙，班瑞总街。引骖驷於梁郊，侍柏台之广宴，修壤奠於齐邸，承杞咏之殊恩。既而沈＊弥留，负兹亏豫，太医珍剂，接彗星驱，中使幽经，联御波属。熊祟且笃，东海之秘无施；鸟眚方深，西山之丸弗拯。以其年十二月廿九日薨於东都怀仁里第，春秋五十有三。背扫遽闻，遂结宸襟之恸；绪言甫奏，弥切津亭之哀。储后瞻武囿而缄酸，列屏凑衮堂而集怆，饰终之典尤峻，赠往之数实优。乃下诏曰：汉追宗懿，礼缛章；晋悼戚藩，荣加衮秩。因心所感，理必相循。故青州刺史、上柱国、虢王凤；资岳降灵，膺辰诞粹，器怀昭旷，艺识通敏，幼标克嶷之奇，早驰乐善之誉。疏茅锡社，道冠封虞；剖竹临藩，寄隆分陕。汝阳旧俗，美化著於迁蝗；淄水新邦，惠政彰於解犊。德孚远迩，诚贯始终。方延西序之期，奄遘东堂之衅。兴言永往，轸恸良深。宜被哀荣，以旌幽隧。可赠司徒、使持节大都督扬滁和润常宣歙七州诸军事、扬州刺史。听司备礼，册命陪葬献陵。赙绢布□千段，米粟□千石。并赐东园秘器。葬日给班剑人，羽葆、鼓吹及仪仗，送至墓所注还。葬事所须，并宜官给，务从优厚。三品一人摄鸿胪卿监护，四品一人为副。惟王感纬叶期，具体锺美，符彩韶映，黼藻昭宣，允迪谦光，克由俭德，寓量沈邃，澄挠无以混其神；局度恬凝，愠喜弗有形其色。黄金重诺，千里斯应；白无沾，三复是遵。贯十之几，发自天纵；体工之<臣页>，本资性道。设醴罕疲，拥无倦。呜鸡好古，契刘德之服儒；豹蔚腾章，蔑曹建之涉艺。苞括缣志，综绵图，{贡}石九山之书，群玉四彻之典。嵩丘孔壁之奥，汲隧羽陵之奇，咸镜心台，毕归精用。梦鸥ゼ彩，虽擅大巫；握蛇韬礻必，终轻小技。然则清景娱宾之夕，神飙敬客之辰，或抒缘情，时敷丽则。莫不韵谐风律，气掩词源。至若贯虱落鹈之工，措杯复＊之妙，蔺接猱之逸艺，超散马之殊妍。其余敏识多才，固弗可殚记者矣。呜呼！凫洲阅水，同逝川而永度；猿岩多刃，与岱岳而长亏。曲晨之道无徵，轩光之术多爽。粤以上元二年岁次乙亥十二月庚午朔三日壬子，陪葬於献陵之北原。太常考行，谥曰庄王礼也。千月未究，王泉溘归，嘶缟驷於柏庭，朱杜於楸域。
悲风切而寒山惨，游氛晦而凉野阴。有子平阳郡王翼等，茹茶标气，集蓼荒魂，攀鱼池以剡绝，瞻贝帷而凝慕。思所以芳穸室，镂美幽扃。朝议大夫守秘书少监、通事舍人、内供奉博陵崔公，才文雄，学该武库，控归塘於笔海，秀姑繇於翰林。逸调淹华，壮思过警，凭缉铭典，式彰茂烈。庶乎天穷倚杵，不朽之义犹存；地绝持钩，无愧之文方劭。其词曰：
三微运集，九鼎时来，白云紫气，迁岐训邰。高皇膺，灵命不回，庶物再造，混元一开。本枝硕茂，肇繁祉，跨汉五王，超姬十子。轩室流秘，後星躔晷，祥集乙，庆延麟趾。呱识潜照，歧襟内融，载象方测，占蚁遂穷。宠先唐卫，壤极龟蒙，密须长勺，纟青旆召弓。体纵高明，情游多艺，礼访十伦，诗谈五际。字阙龟负，文稽龙＊，思人秋兰，词抽丛桂。鲁驱牧马，晋射霜山，惊雁成术，从狼谓儇。郢音不和，魏札空悬，能因性与，妙在神先。齐圣缉元，硕肤劢德，削成难拟，浮天讵测。晖光日新，高明柔克，标格风范，仪形邦国。居豳迁虢，裂社分符，堇原昔宇，荆山旧区。晚寒留龠，铸鼎传湖，淑问傍阑，仁风载徂。宋直商丘，豫通荷泽，齐展盟会，周封有客。式歌且舞，如金如锡，芾重邵南，芄嗟郇伯。城临海岱，部枕惟扬，鸟翻色，龙节浮光。遥洲入苑，帝<厂干>分场，宾如碣石，赋似睢阳。伊水鸾台，渭城朱邸，林羽喧泮，池鱼泳氵比。棣丰云渥，箫承露泥，金欲烧丹，琼新清醴。旃旌肆觐，皇骄齐镳，初开九辩，将庆王朝。乘空烁电，截道惊，忽谢秦缓，虚延郑侨。刘苍贤逝，马孚哲往，去江摧轴，从梁辍鞅。痛结宸旒，哀缠穹壤，水终三变，山无再仰。缛礼昭著，徽策光临，珠襦玉，鸾辂纵金。＊凭纪市，泉依谷林，寒云起兮桥山ウ，木叶下兮湘渚深。迁素骐於缟馆，屯玄甲於灞岸，隘天衢以洒零，倾国门而顾叹。
关河阒寂，原野芜漫，扬风声於九泉，随气象而一观。
（录自《考古》一九七七年第五期）
№上元０１２
【盖】
　无。
【志文】
大唐故赠司徒虢王妃刘氏墓志铭并序若夫柔风成范，四象迪良袂之词；阴教腾猷，六义甄濯衣之咏。故能辩章中馈，发挥内则，宜家之道聿宣，正室之徽斯远。其有望高晋隗，道架楚樊，梧宫缉辅佐之图，桂苑绎贤明之训。誉流邦国，独在兹乎？妃讳，字，彭城彭城人也。原夫事夏纂尧之胄，在秦涉魏之基，握契升图之业，羽仪人物之盛，充塞绨油，横被区寓。曾祖轸，齐谏议大夫、高平太守；祖子将，齐散骑常侍、和州刺史、隋毗陵群通守；种德相继，陈扉恧贽雁之群；作守联华，鲍室谢博骢之美。
考德威，皇朝太仆、久理卿、同、晋等六州刺史、左骁卫大将军、刑部尚书，尚平寿县主、彭城县公，上桂国、谥曰襄。公杆达宏材，佐旌昌运，柳营肃武，天子按辔以徐行；行使宣风，帝城伫福而傍润。荐升九列之位，式光八座之重。妃毓范公门，抽英主第。密妃神馆，孕明月乎阴灵；少女仟宫，体清风於巽位。群精授祉，积庆延祥。梦发蛇占，淑质兆於胎教；角程犀表，奇相集於柔仪。幼而有成，弱不好弄。贞顺之道，率性而中规；爱敬之极，因心而合礼。居右戚之地，属上圣之期，太宗立遂握河，远袭连环之统；皇枝睿萼，大开盘石之宗。虢王宅景玄枢，凭光紫汉，处帝子帝弟之贵，济八元八恺之美，和鸣之繇，式伫＊飞；简授之仪，广班龙绋。非夫胄承轩冕，德贲言容；孰能仰会宸襟，主调藩馈。以贞观十年三月，诏使太常卿韦挺册拜虢王妃。别馆施襟，聿承二极之诚；章台侍栉，克茂三从之典。太妃在堂，竭以诚节。饰兹金钅遂，虔色养於晨昏；奉彼琼筵，必躬亲於洁齐。备殚妇道，荐感天人。是以友好滋深，归宁洽布衣之礼；宾仪载肃，告进虔玉佩之容。唱和无愆，式谐上邸；行随有序，亟践名藩。奄全豫而抚合肥，宅商丘而临岱畎。载光雉服，俪朱而斯皇；爰整鱼轩，陪绿车而并驱。无替忧动之德，弼成风化之端。既而洛邑朝宗，梁骖甫届，乞言西序，庶偕老於朝闻；集衅东堂，奄延悲於昼哭。戒途翠渚，旋驾黄图，誓志以贞，恭姜切泛舟之咏；抚孤以训，孟母深择邻之范。结慕缠哀，亟茹颓墉之痛；积忧成疾，遽收归岱之魂。以上元二年五月十四日薨於西京之邸第，春秋有九。天皇深加哀悼，赙优洽。粤以其年岁次乙亥十二月庚午朔三日壬子，合窆於献陵之侧，礼也。妃甄和挺粹，蕴睿含真，瑶范端庄，寝姿韶令。均夫骊穴，腾夜光於翠津；颊彼虹岩，秀朝彩於玄圃。固使华夺景，松云掩色。既ゼ独立之妍，载发超伦之行。尔其禀现承训，候色怡声，纯嘏足以奉亲，友悌足以轨物，柔明足以检正，贞顺足以弘风。泛览缣缃，置女图於左右；总该仁义，践姆教以周旋。纡思琴台，惊鹤引於弦曲；降情织室，荡文於绮上。四德偕备，六行聿修，故能被乡公宫，伉容帝系。肃依黄道，灵娥愧上月之仙；黄步紫微，宝婺齐后星之耀。掩梁闺而演则，衡馆以鹏芳。逾阈陪游，匪辎而罕御；下堂缉政，期保傅而方践。彤管有炜，斯之谓欤？嗣子平阳王翼等，美行高材，综清台之茂典；衔荼集蓼，逾隶门之善丧。甫缠陟岵之哀，遽绝倚卢之望。双惜既启，瞻礻必殿以摧襟；九泉行闭，泣幽堂之遂远。敬勒慈风，永标贞隧。其极天曾构，括地昌源，远分帝室，近关公门，业蔼光绪，祥延后昆。显允襄公，郁为时干，武帐升彩，文昌矫翰，俪曲秦楼，只荣鲁馆。聿膺福祉，式诞贤明，闲和蕙问，婉兰声，玉温柔范，冰洁幽情。地义惟纯，天伦粤悌，顾史成则，循图叶契，粉泽言容，组纟川道艺。
琼柯上铉，旋萼中闱，求＊伫德，喻鲤言归，襟禀训，车服增晖。千里外随，百城内弼，肃穆葆吹，优柔琴瑟，竹苑荣跻，隈响溢。志堂延祸，孀闺集，云鸟初飞，剑龙俄逝，风摇紫棘，月沈丹桂。荒凉燕馆，阒寂荆台，殡序双，泉宫一开，楚挽宵断，悲笳曙哀。地游天运，羲往舒来，遥遥万祀，永播清埃。
（录自《考古》一九七七年第五期）
№上元０１３
【盖】
无。
【志文】
（唐代两上元均无庚子，戊午朔四日亦非甲寅。暂列高宗朝。）
上元三年岁次庚子正月戊午朔四日甲寅，圣道寺故比丘尼本行灰身塔夫□运推移，□逝有临川之叹；瑶机回□，人生慨缘火之悲。本行生缘张氏，早□真际，□荫慈云，言归□□之□，奄□□常之□，斯□塔，乃为铭记。
五言自叹乱勾一首死去改容仪，意愁烦柳媚。告天天不昭，求佛应知。永□千载乐，长向九泉悲。五言：万劫良缘绝，千□滕报穷。□□飘海外，□魄委洛中。盖旋萦□□，□去□□虹。唯□守荒地，联翩听业风。
（录自《宝山灵泉寺》）
№上元０１４　
【盖】
失。
【志文】
大唐故宣义郎行虢州弘农县丞张君墓志并序君讳仁燮，字道邕，中山义丰人也。汉常山王张耳之后。若乃发源命氏，岳峻川长，固以日丽编，云郁今古矣。曾祖哲，後魏南秦州司马；祖希文，隋本州主簿；考处平，皇朝监察御史、郑王府司马；并星照南宫，风扬北阙，传华授气，君得之焉。其有言行之枢机，孝友之阡陌，皆出自天植之外，不立人谋之间。
解谷穷源，飘承云而洒延露；临池尽妙，吐薤叶而散芝花。年廿四，以东宫左翊卫授开州司仓参军事。脂粉一同，献替百里，非其人则不可。又迁弘农县丞焉。
属拔茅贲谷，游莲应兆，岂意黄■＊未吟於上苑，白驹已落於高舂。春秋有六，终於洛阳殖业里之私第。粤以上元三年岁次景子正月庚子朔十日己酉，安厝於北邙之安善里也。兄吏部员外郎仁，痛荆树之晨凋，悲棣华之春落，纪斯令范，饰彼幽扃。其词曰：
中山羽仪，上京陆离。随方合矩，赴员应规。□□□异，金英进奇。名初上日，影遽倾曦。松阴合＊，□□□池。岂唯旧郭，人不在斯。
（录自《隋唐五代墓志汇编》洛阳卷第五册）
№上元０１５
【盖】
失。
【志文】
□□□朝散大大守昭陵令护军姬府君墓志铭并序公讳温，字思忠，河南洛阳人也。涿鹿开基，轩辕播徇齐之德；高阳启祚，颛顼振□通之仁。察微知远□□，□曰望云之圣，赤雀表衔书之瑞，白鱼效人舟之祥。昭则毕原酆郇，穆则应韩邢晋。代超三十，年逾□百。洎乎道冠□秦，化流炎汉，嘉统南君之嗣，绍纂休侯之业，衣冠赫弈，组蝉联，备著缣缃，无繁闻。祖□，周承御大夫，隋右备身将军，司农卿，龙泉、张掖二郡守，右光禄大夫，汾源良公；风神朗秀，器宇冲深，允文允武之能，克俭克勤之量。处爪牙之寄，卫崔谢其功勋；居艺植之司，高牟惭其善政。考权，隋尚舍直长、朝请大夫、通乐府鹰杨郎将；英谋远，雅操孤标，夙奉丹帏，六尚钦其蹇蹇；晨趋紫禁，五校□其桓桓。君禀质璋，降灵川岳，抱忠贞以蕴性，怀孝悌以资心。直似朱绳，清如水镜。亭亭孤耸，若实栋之挺山阿；皎皎空悬，类回月之澄江浦。
亲师博喻，敬业研机，文绚词林，学该议圃，价重连城之宝，声华昭乘之珍。贞观七年，明扬仄陋，爰应招弓之礼，方申观国之材，只问甲科，先登荣秩，蒙授承奉郎。董仲舒之称举首，陈仲躬之处高名，望古而言，实为连类。燕王以盘石宗英，分出镇，傍求俊彦，广召贤能。君以景行克宣，令问昭著，敕授燕王府行参军。邹枚之曳裾梁苑，徒擅前修；应刘之飞盖陈园，空传曩烈。寻迁右武侯仓曹参军事。武侯即天皇历试之司。周王西伯之朝，策名在早；魏帝镇东之府，委质居先。俄除右卫铠曹参军事。于时三韩蚁聚，惊涛阻於白狼；九种＊张，凝氛晦於玄菟。兴师薄伐，命将龚行，擢君为左二军兵曹。虽处赵哀之班，恒参士燮之略。逮乎九围瓦解，八阵冰销，颁宴酬庸，式崇峻级，蒙授护军。太宗展义晋阳，观风兆庶，弦歌无闻於百里，桴鼓靡息於一同。爰诏有司，擢能补替，以君材堪制锦，干用烹鲜，授盂县令。飞蝗避境，知卓茂之深恩；乳雉驯□，验鲁恭之美化。永徽元年，授太常寺主簿。礼乐攸归，管辖斯寄。韦康处职，自致千里之名；王居要，□有万人之识。寻迁光禄寺丞。丁艰去任。日驷难追，风枝弗静。痛南陔之相戒，五日绝浆；哀陟屺之何期，三年泣血。显庆四年，授太府寺丞。王府会同之所，朝廷揖其公清；宝藏交正之司，僚友推其明敏。龙朔三年，迁司域员外郎。袁淑之升兰阁，即请登封；挚虞之践文昌，使申奏议。乾封元年，升中之礼既毕，告成之庆普沾，加朝散大夫，本官如故。其年寻除同州司马。诏曰：识用详敏，操履淹和，绩效官联，声驰寮友，功参半刺，必俟廉能，任居分乘，是资平允。宜贰职名藩，载伫声实。咸亨三年，转绛州长史。诏曰：器局沉整，性履端慎，久经驱策，备展勤能。迁秩上寮，式符朝序。王祥之居别骂，邦国赖其功；庞元之任治中，骐骥中其足。寻授昭陵令。山陵任重，朝野佥谓应材；园寝寄深，内外欣其称职。过马苑而累迹，不践之礼无亏；望罘思而鞠躬，如在之敬逾励。虔恭享荐，矜惕蒸尝。长卿之位未迁，仲尼之梦俄及。以上元二年七月五日遘疾，终于永安之里第是，春秋七十有五。惟君容止闲详，神情爽迈，言符李楷，行应荀。荣利不涉於心，同之许逊，喜愠未形其色，等彼嵇康。实朝士之羽仪，谅人伦之龟组。何期奄从风烛，永谢琴书。呜呼哀哉！夫人宝氏，礼部尚书、邓国公之第六女也。五陵望族，四姓良家，幼习母仪，夙闻傅训。心灵敏悟，辩商断於琴弦；机应高明，对雪飞於柳絮。及而三星夕曜，百两宵归，承奉舅姑，勤甚姜诗之妇；执侍君子，敬逾却缺之妻。未尽谦恭，俄先朝露，昔轸安仁之思，今同季武之阶。粤以上元三年正月廿二日，合葬於白鹿原故茔，礼也。呜呼哀哉！嗣子处廉兄弟，居丧至孝，若不胜哀，处疚增悲，□□过礼。痛泉扃之水闭，惧陵谷之有迁，敬勒徽猷，庶传芳烈。乃为铭曰：
□□控源，岐山构址，皇王文武，后妃任姒。炳矣书契，焕乎经史，播美千龄，流芳万祀。光禄绍绪，鹰扬□□，□若浑金，温如璞玉。运筹百胜，功参雅曲，抚政六条，化迁风俗。惟公诞载，夙禀英灵，忠为令则，孝为天□。□中规矩，言依典刑，誉驰通，业著趋庭。涉猎丘坟，雍容文雅，思发□组，辩抽泉泻。宾实遐彰，□□□□，□缨莅职，光朝振野。位陪建礼，筑佐名藩，削芬怀神，星曜轮轩。□□□，人泣攀辕，未穷□，□□□□。婉彼淑慎，义周家室，志洽金兰，情谐琴瑟。椒花颂丽，鸳机彩逸，奄谢姿，遽摧执质。先远□□，□□□路，悲挽凄断，嘶骖顾。郊迥云垂，松疏风度，怆音容兮长诀，仰穹苍兮何诉。
（录自《隋唐五代墓志汇编》陕西卷第一册）
№上元０１６
【盖】
失。
【志文】
大唐邓公之墓志公讳明，字君，瀛州平舒县人也。其先出自□□□苗裔，後汉平昌侯邓禹之後。曾祖鼎，齐渤海郡州都；祖敢，周任和州司功；考义，隋开皇五年任章武郡功曹；并以英华间出，领袖等夷，代号人龙，难以言矣。公早标岐嶷，对玄术於蕃羊；幼擅令名，辩机神於日食。总＊之後，酝藉自滋，虽谢氏之风流，亦无以尚也。遭□隋昏德，道政奸讹，遂以窃迹韬光，远害而已。至义宁□定，海息飞涛，公乃佩德扬名，再临乡长。知风树之难静，识饮啄之□劳，爰命於陵，纵情琴酒，时兴引满，毕筹算於嗣宗；重诺谦虚，尽生平於文举。岂谓栖尘易殒，俄兴长往之哀；隙驷虽留，忽轸陵迁之叹；粤以上元三年岁次景子正月廿二日终於私第，春秋七十有四。与夫人李氏合葬於县城东一里，息行谋、行讨，生唯尽孝，□□慎终，鄙三年之血非奢，耻七日之■何晚，情怀俯就，宅兆斯存，切恸乡邻，孰无哀感。乃为铭曰：
马起扶桑，兔饥穴，海变成田，时迁改节。残茔悲汉，高台泣薛，胧剑徘徊，松风鲠咽。彼苍者天，歼我良人，白驹叠叠，黄鸟缤缤。佳城授地，菖灵礻遂新，镌而记德，彰令问於千春。
（录自《隋唐五代墓志汇编》河北卷第一册）
№上元０１７
【盖】
失。
【志文】
唐故处士任君墓志铭并序君讳君，字信，河南洛阳人也。珠衡纂极，疏宝历以延祥；鼎□承基，综阴阳而演庆。懋功光曩代，积德垂於後，恩叶重晖，英灵起，并详诸史辨，可略言矣。祖隋任滑州司马；八音，同延年之挟律；出参白里，侔言偃之弦歌。君以佩＊之年，君孝不违颜，躬勤致养，恐剖冰之不膳，□□於□池虞席之乘，方未遑於捧檄。既而风树不停，隙驹俄谢，自钟□衅，哀□礼，则肆力成坟，俱财供葬。父任永州录事参军。虽工戎呕血，□不□□；董永鬻身，仅能成圹。服阕，养性丘园，畅清风月，安贫乐道，不以宠辱担惊；闲雅从容，自得逍遥之致。昔扬仆一区，耻居关外；□□二顷，□留负□。遂去山南，因家洛下。迨金钟响夕，玉漏倾晨，人间舍容膝之安，劫外得推身之趣。而福善无效，西兹之景处；但歼良有徵，岱山之奄及。去永徽三年二月十七日卒於私第，春秋七十。夫人默处中闺，潜身内辅。空□子同廷渥，行期偕老之欢；何图奉清伤神，忽悼亡之恨。以上元三年正月十八日，卒於私第，春秋八十。以期年二月五日葬於邙山平□乡之礼也。长子善义等，珍开曜掌，忧结终身。幽陇更开，望屺垂而何及；穷泉再掩，历浚渚而无依。思贲玄堂，式铭翠版。其词曰：
良图绘像，旧册傅规，阴教讵蹑，柔嘉在斯。听从合矩，容德修仪，诸姬□训，郡娣推奇。其一。ひ带七章，组纟川大行，丽姿月湛，贞襟水映。彤史毕窥，缃编成镜，静□殡则，柔闲阃政。其二。宝钗动韵，玉树开荣，鉴分株辩，智晓车声。雌笛奄逝，雄剑零鸣，年移□宿，岁久松平。其三。迨兹卜宅，重申安厝，灞岸才远，洛桥俄渡。暧暧新阳，＊＊春路，一窆邙□，千龄不寤。式纪音徽，永旌丘墓。
大唐上元三年岁次景子二月己巳朔五日癸酉。
（录自《隋唐五代墓志汇编》洛阳卷第五册）
№上元０１８
【盖】
失。
【志文】
唐故邓州穰县主簿成府君之墓志铭君讳库，字万寿，河东汾晋人也。即成周之苗裔，本枝贞秀，代有其人。高祖进，□使持节陕州大总管；曾祖约，能克绍先家，光隆□祚，有隋之日，任湄州刺史；褰帷分竹，化美百城，仁风扇於河表，芳名播於箱史。而君丕承基绪，幕统嘉猷，当官以清直流名，立身以信义为奉。环姿特扶，令望高华，隋末唐初，官为主薄。当官穰县，德积越於□恭；制锦南阳，敷化高於先哲。属□将□顺，致土□家，以大唐显庆五年十二月遘疾弥旬，卒於私第，春秋七十有一。夫人史氏，授许州长社县德星乡君。贞亲内湛，阃范永扬，四德克宣，六行无□。以上元三年三月七日卒於私室，春秋七十有八。即以其年三月十六日合葬於张药村东之高原，礼也。只恐高岸为谷，深壑为陵，故勒铭辞，敬题贞石。其辞曰：
凄忉郑乡，寂寥韩＊，艰逾闻雷，伤侔堕泪。勒□芳规，旌斯难懿，白日千年，玄扃永。
大唐上元三年岁次丙子三月己亥朔十六日甲寅日。
（录自《隋唐五代墓志汇编》河南卷第一册）
№上元０１９
【盖】
大唐尚服李氏墓志铭
【志文】
前尚服李法满墓志铭并序尚服李法满者，不知何许人也。贞慎为性，柔贤著美。奉宫掖之闲游，掌山龙之法服。而光阴不驻，舟壑俄移。以上元二年四月廿七日亡，春秋七十有八，有敕丧事葬事所须，并令官给。以上元三年四月廿三日葬於万年县崇道乡界，礼也。其铭曰：
紫宫夙奉，衮服是司，贤明其德，敏顺其词。恩猷不再，脆促成悲，黄墟永人，白日长辞。
（录自《隋唐五代墓志汇编》陕两卷第三册）
№上元０２０
【盖】
大唐故亡宫九品墓志
【志文】
大唐故亡宫九品墓志并序亡宫人者，不知何许人也。令仪夙茂，淑德早闲。言从桃李之蹊，选入芝兰之殿。炎凉亟贸，执贞顺而无愆；福寿旋登，在营魂其难久。以上元三年四月廿□，卒於宫所。即以其年五月五日葬於城西，礼也。春秋七十有七。典司攸忝，遂作铭云：
昔岁柔仪，今来遐寿，黄泉而永，寄彤管而无朽。
（陕西师范大学古籍研究所藏石，周绍良藏拓本）
№上元０２０
【盖】
大唐故内侍省内仆局令费府君墓志铭
【志文】
唐故内侍省内仆局令犍为费府君墓志铭并序公讳智海，□□□，□郡犍为人也。昔云开缙色，耸神辔於月泉；白□青□，□真□□□□。於是地分邹鲁，族茂应韩。或仙杖遥风，启龙陂之□术；或□□远胄，振黻黼□□□。因宦攸居，今为邛州安仁县人也。事详家谍，今可略而□焉。曾祖超群，後周□□郡守；朱轮载路，□悬＊之曾源；皂盖临郊，清管涔之巨津。祖怡，隽州□藜县令；□□□惠，化自姑复之墟；乳翟怀仁，风偃孙溪之地。父朗，皇朝本州博士；缁林□□，□司马之余风；绛帐谈经，阐文翁之旧业。
君昏れ降德，江汉ゼ灵，萧焉拔萃，恬□□□。志学爰始家□，驰不二之声；弱冠初登乡垫，挺无双之誉。老成攸在，利用斯宾。□□星桥之曲，蹑□云台之下。虽天池之表，方负力而曾飞；而皇位之酬，望来□而载伫。於是晨趋蕙路，夕拜椒闾。王宫展周宰之荣，天市逾汉官之秩。始授君□□庭宫教博士，效彰壶，绩满鹭闺，频回简在之心，屡发由中之旨。咸亨五年八月六日，乃下诏曰：
前文林郎行内侍省掖庭局宫教博士费智海，宫闱任□，□□勤劳，宜从夺礼，加其优秩。可承奉郎守内侍省内仆局令。君乃功宣延署，声贯□□，□□节而无全，解棼丝而不扰。属鹤川迁响，上宾之驾渐遥；鲋岭追尊，大号之□□及。惊辂鱼池之饰，龙赞蜃卫之仪，容车象设之威，通树[QDXD]林之制，若功由事速，□□□舛於前风；若物以时延，则期遂临於远日。君一其滞，百工咸理，浃辰俄□，帝有嘉焉，超授一阶，仍依旧为内仆局令。既而凉宫陪驾，伫旋鸣□之□；□室开荣，方极右貂之地。而奄缠暴疾，俄而大渐。宸闱轸念，掖殿垂仁。中使相望，名医结辙。百年行半，未东阅而先徂；五色将逆，已西登而不遇。哲人斯往，□也如何？以上元三年五月十七日终於岐州麟游县九成宫北中尚署之官舍，春秋有二。皇情兴悼，丧纪弥隆，递遣灵举，送于京第。惟君器兹樽彝，量苞日薮，□□白日，神迈丹霄，爰初在＊，芳腾幼诚；洎乎将立，道契生知。玄阁方登，伫闻祥於□□；羽人斯降，旋遇疾於仙蛇。遂游志典坟，伏膺章句，追子长之绝业，连季□之遗□，外极九丘，精穷三礼，无来不应，有滞斯通，雅善谈谑，尤工草隶，英辩莫穷，奇踪窄□。身长八尺，腰带十围，眉目如画，机神不竭，见贤斯惕，闻善若惊。方载德於高门，俄□□於与善。即以其年岁次景子五月戊辰朔廿九日景申，葬於□州长安县龙首□□平原，礼也。隆山写望，空知诸葛之乡；秦壤留魂，忽见扬云之陇。式旌幽隧，乃作铭云：
□陵兴妙，江夏腾声，随仙授祉，入侍□英。遐基诞秀，违□凝精，庆留绵谷，芳驰锦城。□□何人，承家载启，道存忠恕，情惟恺悌。坏壁穷□，曲台精礼，□开□□，早□□隆，□仪珠□，□节金。俄悲朽壤，奄叹摧梁，佳城寝日，蔓草□□。□□□往，□□□□，□□□□，□□□□。
（录自《隋唐五代墓志汇编》陕西卷第一册）
№上元０２２
【盖】
大唐故亡宫九品墓志
【志文】
大唐故亡宫九品墓志铭并序宫人者，不知何许人也。令仪夙，淑德早闲。言从桃李之蹊，选入芝兰之殿。
炎凉亟贸，执贞顺而无愆；福寿旋登，在营魄其难久。以上元三年五月廿四日，卒於宫所，春秋八十有九。即以其年六月七日，葬於城西，礼也。典司攸忝，遂作铭云：
昔岁柔仪，今来遐寿，黄泉而永，寄彤管而无朽。
（陕西师范大学古籍研究所藏石，周绍良藏拓本）
№上元０２３
【盖】
失。
【志文】
大唐故泗州涟水县主簿范府君夫人柳氏墓志铭并序君讳褒，字彦褒，会稽人也。因官迁播，今为河南郡人焉。原夫枢电降祥，克让劭於唐典；茅锡祉，盛烈光乎夏盟。其後钅光叶琼柯，叠华联彩，昭彰简素，可略言焉。祖弘，隋涿郡蓟县丞；商徵弦哥之音，磨＊制锦之刃。父怀，隋荆州枝江县令；化移晨□，恩洽霄渔，远静灌坛之风，迥感江陵之火。君毓悴骊浦，孕温虹岫，风神韶旷，器局淹华，博闻经史，谈□幽赜，既而誉光拾紫，望重ぷ金，出空谷而牵丝，谒承明而结绶。以永徽四年，释褐集州符阳县主簿，又转泗州涟水主簿。声溢荆门，风讠宣楚塞。几牍赖具脂粉，寮き推具直绳。既而解印淮泗，保闲伊洛，上东从长往之娱，下泽偶少游之贲。庶祈丹於九转，俄梦奠於两楹。彼苍不仁，奄摧人范。以总章二年正月十六日，终於敦厚里之私第，春秋七十有二。即以其年二月廿四日，卜兆於平乐原邙山之阳。夫人河东抑氏，梁并州司马徽之孙，陷汴州录事参军行之女。夫人宝婺ゼ华，娥诞彩，柔顺体於幽性，贞明照於灵襟。爰甫初笄，作配君子，庆昭陈凤，契洽齐鱼，肃事纟延，敬恭苹藻，淑慎彰於妇德，令范弘於母仪，方徙第而无愆，比断机而有裕。
未极潘舆之乐，先积孔川之嗟。以上元三年六月廿五日终於敦厚里，春秋七十有七。即以其年七月七日葬於君之旧茔，礼也。惟君夫人降天地之德，含阴阳之□，忠义甄性，贞顺载怀，未尝以善恶加人，愠形色。璁珩匪重，以言行为璋；黼黻可轻，以道德为冠冕。而□山灵叶，不传秘於煎金；东岱游魂，竟结欷於沦玉。呜呼哀哉！嗣子守元等扣地无从，号天靡及，恐陵谷贸於桑海，纪盛德於。其词曰：
於赫洪源，系唐之胄。盛德大业，崇基远构。珠璧联华，芝兰迭秀。甯实才博，丹惟道富。显允作配，芳猷泉塞。昭晰母仪，温柔妇德。及鱼光训，断垂则。动止有礼，敬恭无忒。山岳降灵，娥婺垂精。体阴阳而合德，与琴瑟而谐清。
冀液金於灵府，忽埋玉於山楹。沉沉陇路，松垌。填结愁□之色，长惨悲风之声。声音徽其不昧，摭遗范於佳城。
（录自《隋唐五代墓志汇编》洛阳卷第五册）
№上元０２４
【盖】
未著录。
【志文】
首题似非原文，文字似经删节，复失铭词。
乡正马君墓志君讳惮，字海通，扶风人也。帝颛顼之苗胄，楚灵王之胤绪，徽望扶风，宦流晋部。先祖晋太尉、魏室司空，敷奏王言，宣扬帝命。祖逞，齐任代州户曹；父晖，隋任辽州博士；乃祖乃父，簪缨门传；绍武嗣文，盐梅助化。君前任乡正，抚临人俗，黎庶仰以嘉猷；导礼宣风，郡宰挹其模楷。谁谓忠诚克著，构疾相侵，药饵不瘳，沈疴遂固。春秋七十有七，上元二年八月二十九日终於私第。上元三年十一月八日，葬君於阳邑故城东南一百五十步。呜呼哀哉！长年永记。
（录自咸丰五年增修《太谷县志》卷七）
№上元０２５
【盖】
陈君墓志
【志文】
大唐故陈君墓志铭序君讳则，字去甚，其先颍川人也。有隋之季，因官徙於相州邺县，因以家焉。
原夫重华纂极，匡唐弘揖让之风；敬仲升朝，天齐演和□之繇。亦有聚星延祉，响晋绵图，投辖神交，声融粹简，余庆隆於景胄，遗烈播於後昆，台鼎相沿，歌锺无歇。驾西豪而伟望，照北里而开荣。曾祖达，周朝散大夫；爽气澄秋，贞心贯序，雅徇优闲之秩，方申民澹之情。祖隋虢州弘农县令；佳政所流，遽掩驯辇之化；循风载洽，己檀仪鸾之美。父静，隋任洛州偃师县尉，皇朝滑州白马县功曹；亟宣声绩，累赞弦歌，未终运海之心，俄轸阅州之叹。公□贤耸构，干蛊承家，丹穴呈姿，夙警归昌之韵；青田理翮，白发闻天之响。尔其孝彰锡类，思敏参玄，怀橘之心形於绮日，入榛之对粤自＊辰。故得延誉弥高，承芳信远。年十八，任相州学生。绛帐离经，青衿敬业，既表邻几之日，还题通理之名。搴秋实於谈丛，摭春华於文苑。固以才优入室，学瞻升堂，墙奥邈其难窥，濒涯淼其不谢。年廿一，州贡入京。公运否当年，命屯筮仕，空韫兼城之价，犹疲十上之书，爰屈廊庙之材，俯就舆台之列，蒙补中台司川令史，後□丁忧去职。槐燧虽改，柴毁过仪，践春露而崩心，亻素寒泉而茹泣。丧毕，转任都台令史。恭勤劭美，敬慎驰芬，央休问於仙台，振清规於览观虽务掌繁总，事忉趣驰，桂魄临庭，素谐新沓之赏；苹风泛□，逾契公理之情。加以苞匦多才，筌蹄庶艺，临池尽妙，从逸态於惊鸾；体物含章，绚文於吐凤。研机六籍，探羽陵而必尽；该镜群忠，洞册府而无遗。方觊结绶登朝，票彡缨入仕；岂谓灾罹止座俄，＊兆济洹。未导连石之坛，倏缠埋玉之鲠，粤以麟德二年五月廿六日遘疾卒，春秋卅九。
即以总章二年岁次庚午正月乙亥朔廿三日丁酉，葬於故邺城西南，礼也。惟公风神邃远，器韵淹凝，素□量□□金，清衷皎於悬镜。兰池授彩，先标蹑景之图；桐壑滥觞，即荡云之量。地义攸切，咏结於蓼莪；天伦所重，情均於棣萼。而彼苍愆，积庆徒欺，杳杳泉台，逝营魂而莫返；悠悠蒿里，见白日而何期？恨结州闾，悼深伦辈。有虑田移渤懈，山徙琅琊，陈迹不追，余芳永灭。综徽猷於胜范，纪清埃於贞碣。其词曰：
舜绪绵，分华启胄，姬祚延祯，俪轨腾英。仲开齐叶，平分汉谍，纪孤旋流，茂兰猷。道源清颖，崇基大丘，痊疴敏思，聚纬徵休。道蔼黄中，家承素履，荣关德荐，地因官徙。诞生伟彦，岐嶷夙昭，漪写洁，贯颖飞翘。远睨千里，高窥九霄，风情回骛，月韵孤标。翼善褰应，辅仁虚爽，鹊琰埋泉，骊玑碎掌。丹旒警引，白马涟ㄝ，爵台疏域，龟谋戒期。松阡雾苦，杨隧风悲，庶清范之无昧，勒玄铭而寄词。夫人韩氏，南阳汝阳人也。父弘，任青州临淄县丞。
夫人即丞之长女也。粤以上元三年十□月二日遘疾，卒於私第，春秋有八。即以其年岁次景子十一月乙丑朔廿日甲申合葬於旧墓。
（录自《隋唐五代墓志汇编》河北卷第一册）
№上元０２６
【盖】
失。
【志文】
唐故韩公墓志公讳慈，字胡子，赵国邯郸人也，周武王之裔。尔具业曜重光，丽□丹水；祯舍构，祚首开元。周德中兴，汉风再穆，以资韩侯佐命，公其叶焉。帷秘油箱，略而言也。祖嵩，齐任岚州司马；父名尚，隋任廉台府校尉；材鉴受疏，文锋二陆。公之挺，质孕琳泉，躬俭茂居，素芳文翰，诗萱草，烦封黄机。若乃乍武乍文，宗韩彭之亮；临＊韵管，歌□荆宋之雄。得性逍遥，不求干禄。何期灾童起＊，啼□成侵，蟾魄亏轮，桂枝摧馥。上元元年四月廿日终於家第，春秋七十有二。夫人乞伏氏，校王之胄，未坚金石，先奄殂龄。粤以上元三年岁次景子十一月乙丑朔廿日甲寅，合葬於张茂陵西南一里海城乡之原礼。其地清高，左逵右郭，班河后，沟水前流。息凤琮、神寿二人，扶杖缠哀，以卜安厝，恐幽明屡改，陵谷贸迁，刊石傅芳，式贞不朽。其词曰：
源祚芳周，腾□姬水，连祥朱凤，休徵麟趾，国合韩侯，隆周汉峙。其一。
□公琼萼，擢质琳泉，文柯杞梓，德郁兰荪。逍遥得性，□阅书坟，中列剑镜，折槛埋轮。功沈道灭，清风常存，人悲陇а，挥涕丘尘。其二。
（录自《京畿冢墓遗文》卷上）

●仪凤
№仪凤００１
【盖】
　失。
【文】
大唐故冠军大将军代州都督上柱国许洛仁妻襄邑县君宋氏夫人墓志并序夫人讳善至，字令仪，定州安喜人也。原夫玄禽羽，开有商之祚；白翰腾骧，肇承殷之祀。洎乎分邦锡社，凝茂实於睢阳；列国会盟，秀芳华於官渡。祖逸，周开府仪同三司、江州刺史、永宁县开国公；父涛，隋左千牛备身、永州长史、柱国、袭爵如故；并位光烈宰，名参上将，褰帷楚甸，副轸衡吴。夫人名蔼兰闺，声绵壶，标梅觐止，つ木承恩，捧案申恭，敬深饣盍野。年过蒲柳，岁迫桑榆，遘疾弥流，游魂岱录，春秋九十有九，薨於金城坊里第。即以其年五月廿四日窆於龙首原，礼也。呜呼哀哉！松风凄惨，薤露苍茫，悲夜台之永暮，痛佳城之未光。乃为铭曰：
天开宝祚，地启灵源，瑶华荫蔚，玉叶便繁。伟哉先哲，猗与后昆，褰帷下邑，露冕上藩。其一。四德标举，三从惠养，淑慎居贞，声名厉响。落景西倾，逝川东往，瘗玉质兮重泉，遂埋魂兮幽壤。其二。
（周绍良藏拓本）
№仪凤００２
【盖】
失。
【志文】
唐右金吾郎将马君夫人敦煌令孤氏墓志铭夫人其先出自周文王子毕公之苗裔也。其□晋侯，赐邑令狐，因以命氏。王莽篡汉，将军迈，匡复汉室，为莽见败，子孙避难於敦煌，因为敦煌人。自兹厥後，宗弃蕃硕。曾祖文轨，皇汾州长史；祖因拯，皇利州嘉川令；父同只，兰州金城令；并自家形周，位烈休光。夫人即金城府君之长女也。昭然天假，清懿典仪，春秋十九，归於马氏。乃家沐清风，将和鸣偕老。岂谓遘疾不愈，积善无徵，以上元二年七月廿二日，终于私第，春秋五十。有子二人：伯曰文质，前乡贡明经；季曰文瞻，幼而聪敏。哀以泣血，毁至绝浆，以元年建十月廿一日，措於岐山□遂乡之三原，礼也。即夫人家迩，非远先茔，□令归魂而无依也。
独悠悠於白日，望凄凄於长川，贞石纪时，而为铭曰：
逝往古来，去不可止，代如疾风，叹兹阅水，孤王树於庭中，弃明珠於掌里，事在生而永叹，悲千秋而长巳。
（录自《隋唐五代墓志汇编》北京大学卷第一册）
№仪凤００３
【盖】
　大唐故朝散大夫岐府君之铭
【志文】
大唐故朝散大夫岐君墓志铭并序君讳慈，字刚仁，京兆长安人，岐伯之後也。洪源万里，方为浴日之津，崇基千仞，即权凌云之＊。备诸图史，无待详言。相亮，父善才，并养志丘园，韫名州里。君佩服仁义，玩习经书，忠孝自然，纯信独得。园中窃笋，翻以避人；路上遗装，恒持访主。义宁二年，以征讨之功，蒙授朝散大夫。因而不仕，崇敬三宝，勤习四禅，依信行禅师之文，为不轻菩萨之业。年三月六，斋戒不亏，持身用心，始终罔废。而辅仁或爽，与善徒欺，天不＊遗，人其萎逝。以乾封元年二月卅日，卒於长安县龙首里第，春秋六十有四。妻同县高氏，戒行特隆，福智俱备，以贞观廿年十月十日卒於龙首里，春秋有七。以仪凤元年十一月廿日合葬於县内之龙首原，礼也。呜呼哀哉！郯凉眇眇，丘墓阡阡，恐移陵谷，思记英贤。乃为铭曰：
轩重岐伯，齐尊高子，祥庆挺生，才贤继起。夫妇琴瑟，闺庭兰芷，并慕耆山，俱游定水。意重禅悦，情敦法喜，龟鹤倾年，桑榆落晷。同开柳た，共归蒿里。天地悠哉，丘陵已矣。
（录自《隋唐五代墓志汇编》陕西卷第一册）
№仪凤００４
【盖】
唐故张君墓志之铭
【志文】
君讳琮，字珍，南阳人也。爽气孤标，声腾云汉，珠奇秀令，横溢普天，质劲英辉，勋庸干国。松风水月未足比其清高，仙露明珠讵能方其明润。祖高，齐任并州司马；凝素幽场，德超玄象，历炎凉而不朽，逾金石之莫亏。父文，唐任长子县录事；莅冲要之职，居绳纟之官，扇百里之淳风，替七政而论道。士庶钦其令德，华素莫不希光。温雅相晖，越百龄而弥劲；春秋七十，龙朔四年正月，卒於斯第。母解，素长闺闱，怀四德而流誉；芳庭溢彩，超万古以孤标。春秋六十有三，薨於小寝。琮麟德二年任国学生，德溢浮天，横绚藻於域内。博兼右学，抱六艺以泉飞；咸诵在怀，贯五经而盆涌。其年雄心愤发，募讨三韩，设六奇以摧峰，陈万骑而克敌。斩获俘馘，怀百胜以全归，特简殊勋，蒙授上柱国。朝野倾簪，衣冠注目。仪凤二年二月，卒於私第，合葬县城西北七里。恐碧海苍生，乃志铭曰：
素质冲虚，逸气云汉，荚声干国，酋文焕烂，德思浮天，扬名遐粲。
（录自《隋唐五代墓志汇编》山西卷第一册）
№仪凤００５
【盖】
无。
【志文】
砖。墨书白地。
□□□□□□＊□南阳白水＊因□□□□□□□□□□遂□□州高昌县人也。
＊□□□，□＊田地司马；□□□梃□祖某，伪授资□□□；父某，伪□□□二毅英□□□谣□。君＊质敦恭，性兼□勇□诚□着官□校尉之荣。砥砺身名，功□□□□□灾□□竖秦缓之术无施，瘵□□□□□□方□枚。忽以今月十一日奄於□□□□八十有七。何异依岩晓月，光彩□尔□□□芳，玉器珠彩，须臾易落。
以仪凤二年岁□丁丑，五月壬戌朔十二日癸酉，葬於城西旧兆，礼也。尔日青乌来卜，白鹄翔空。行□见而伤嗟，士女睹而垂涕。呜呼哀哉！孤子顺感，攀号叩地，五内崩摧。昊天之报莫追，怜□之声俄息。玄壤既开，白楸斯窆。呜呼哀哉！□为□曰：
南阳氏族，西宕萍＊□＊迁此土，雌黄□酋。
朝露＊零，风烛俄□，玄□永□，□□□□。
仪凤二年五月十二日。
（新疆考古所藏志，录自侯灿《解放后新出土吐鲁番墓志录》）
№仪凤００６
【盖】
失。
【志文】
洛州阳翟县俎君墓志君讳威，字元阒，后稷之苗，俎诵之胤。遐源远望，实分彩於龙颜；素号开期，连辉於凤质。祖建，齐任齐州刺史。惟君仁英不堕，纤介无遗，隋运政隆，任宋州长史。禀秀生知，含华曜彩，褰帷莅政，功济四人。大业之中，授辕辕府队正。不谓恶不避善，祸不择仁，火＊横钟，奄摧壮志，春秋柒拾有壹。龙朔贰年正月陆日，卒於私第。夫人张氏，南阳人。轩辕帝之苗，张罗之胤，仲始之後。
惟夫人六行先著，四德早彰，结镜鸣环，来宾君子。天夫早殒，伉俪有乖，守节孀居，志固金石。春秋捌拾有壹，仪凤贰年拾壹月拾肆日卒於私第。遂於阳翟县西南叁拾里荆山南。其地东眺钩台之陂，西望大刘之阜，前临襄浦，北背荆蛮，日高明，实当形胜。叶从箸筮，神室以安。拾壹月己未朔贰拾陆日甲申，合葬於其内，礼也。勒徽猷於琬琰，庶流芳於永年。其词曰：
百行高才，千金令质，并随阅水，同归幽室。其一。四德先著，秋风积庆，六行早彰，温柔吐性。玉牒披文，银台照镜，翰挥霞起，眉闻月映。□水鳞摧，搏风翼□，□□□□，□□□□。
（录自《隋唐五代墓志汇编》河南卷第一册）
№仪凤００７
【盖】
大唐故亡宫七品志铭
【志文】
大唐故亡七品墓志铭并序亡典灯者，不知何许人也。闲和禀性，淑慎居心。爰在幼年，□□内职。隙电不留，泉途遽迫。以仪凤二年十二月廿六日葬於城西，礼也。哀哉！乃为铭曰：
天长地久，其灵若浮，夜台何处，华屋难留。陇云风急，日惨云愁，贞顺不朽，播淑芳猷。
（录自《文物》一九八七年第一册）
№仪凤００８
【盖】
大唐故殿中少监上柱国唐府君墓志铭
【志文】
大唐故殿中少监上柱国唐府君墓并序君讳河上，字嘉会，晋昌人也。胤彩丹陵，延华苍历。言只楚宴，芳藻於兰台；爰汉庸，茂节彰於筇岭。引妖虹而照辩，义■强邻；控[B206]以陈谟，道康遐徼。曾祖邕，北齐晋昌王、录尚书事；祖彻，齐中书舍人、散骑常侍，隋戎、顺二州刺史。彩炫龟文，功晖凤篆。
论道畅于三事，连最夸於五方。父俭，今朝内史诗郎、礼部尚书、天策府长史、遂州都督、鸿胪卿、户部尚书、右光禄大夫、特进、上柱国、莒国公，分星降彩，捧日流晖。缵芳烈於华宗，畅宏猷於景运。公丑阳铣照，舂阴玉颖。材高杞梓，识洞人伦。学以聚之，擅百家而诞誉；问斯辩矣，陶六艺以声。澄礼之源，遣德之累。风行珠浪，黄陂涣以独深；月上琼峰，稽山晔而孤峻。释褐东宫千牛，升景胄也。寻应诏射策乙第，授东宫通事舍人，又除尚书虞部员外郎，敷央淹融，照明离而有裕；甄裁敏当，光列宿以骞华。遽而燎金微，兵通玉塞，永言司翰，爰资健笔。贞观年中，拜交河道行军铠曹，以军功授朝散大夫、行卫州别驾，又迁豪州司马。竹淇旧壤，茂辑休徵之摇；桐淮奥区，复阐士元之烈。至廿三年，转殿中省尚衣奉御，俄授兰州司马、献陵令兼雍州三原县令。寄深园寝，明识贯於疏松；任切衮旒，雅思分於绘藻。麟德元年，授奉膳大夫，又改司大夫，寻出为始州长史兼玉河道行军司马。毗风芋野，将申半刺之荣；翦霭葱山，又展全军之术。金边克定，公其力而。拜上柱国，陕州长史，又迁忻州刺史。分陕之地，骥足长驱。际漠之疆，鸟旗遐骛。循风载偃，期月有成。俗易次公之良，帝念乔卿之赐。上元三年，以公为殿中少监。九重尊极，六尚清严，自非器韫多才，何以光膺剧务。宸居四食，具遵凉＊之宜，帝饰九衣，克明沿降之序。祗崇叶纪，轨物增辉。九万培风，未极鹏霄之远；三千见日，遽婴蝼壤之悲。粤以大唐仪凤三年正月六日薨於西都大宁里之官舍，春秋六十有五。即以其年岁次摄提月旅大火二月己丑朔十四日壬寅与夫人元氏合葬於昭陵莒公之旧茔，礼也。夫人河南人，洋州使君务整之第二女。门承震绪，祯启巽维。性蕙曾敷，仪兰崇秀。贤图可镜，宁伫照於龙台；礼物成装，讵资纹於凤绮。爰降恩绂，封河南县君。礼缛延卿，荣超石。痛襄流之阅祀，丰剑先沉；挹姬道以饰终，郑环斯偶。嗣子尚食直长从心等延徽鼎室，闻诰台庭。资溢虽存，非杖所起。终忧载钜，临皙枣而停滋；至款冥通，擢宗笋而充献。以为川陵骤徙，晷互微。缣策匪坚，畴贤之迹时泯；丹青易灭，名臣之像或湮。欲弊方舆，敬图圆石，其铭曰：
赫赫昌胤，绵绵巨唐，荆台藻，芋壤傅芳。门雄戟，家擅璜，骈休四履，均采八王。其一。爰启俊人，韦光丕构，凤毛骞翼，兰翘警秀。华素两崇，儒玄双究，照乘延估，连城斯售。其二。汇茅就列，或登朝，甫参文吏，兼训戎昭。丹墀辍组，紫塞闻，迨辞冯树，更翊循条。其三。朔野风云，参墟亭障，憬焉企德，钦哉是亮。崇畎贸刀，开黉卷＊，暴谑迁善，贪渔反让，其四。
宏敷帝纟宰，允属邦基，百同连德，六尚攸司。天阶方卷，日谷衔悲，人亡隐栝，士丧咨。其五。合隧遵周，疏坟法夏，分寒隰，挽穷深野。祝返青乌，宾回白马，唯余风月，长过松贾。其六。
（西安昭陵博物馆藏石）
№仪凤００９
【盖】
失。
【志文】
雍州明堂县进贤乡，吴氏女波奈罗碑铭，王藏子妻也。
（陕西西安碑林博物馆藏石）
№仪凤０１０
【盖】
　失。
【志文】
唐故司马处士墓志铭并序君讳道，字安师，洛阳都会乡人也。其先重黎之後，因官命氏焉。夫在秦号错，拔蜀守以显荣；归汉曰谈，太史光其美职。况乃遗封岱，握椠纪重，千载播其英声，万叶传不朽，浩浩激长澜之润，英英发邓木之荣，铿锵代闻，芬芳间起。
祖迁，父林，并落脱轩冕，糠枇簪缨，纵容於黄老之间，放旷於烟霞之外。公丘园在终，华名於纠□。鸿渐於陆，方骞国士之仪，鹤鸣在阴，自□分生之典。俄观止足之诫，远尚二疏；诚明仁智之□，近开三迳。岂意天道易往，人事难留，旋悲怀木之歌，遽切藏舟之喻。以仪凤三年岁次戊寅五月景辰朔二日卒，终於私第，春秋五十有八。嗣子＊等，痛九泉之永，庶桑海之长久，乃为铭曰：
重黎启祚，太史飞声，爰疏贵族，载诞英灵。三迳既□，二疏诫诚，黄老得性，文酒颐晴。其一。积善无徵，孤贞□谅，梦楹忽兆，藏舟河壮。一罢琴书，永遗高尚，松竹□耸，山阿空防。其二。寂寞兮夜台，凄凉兮泉日，埋玉兮已痛，题金兮告毕。陵谷徙兮不改，霜露木兮如梦，播□□兮庶芳菲，冥魂潜兮息游逸。
其三。仪凤三年岁次戊寅五月景辰朔十七日壬申，洛阳县都会乡。
（录自《洛阳出土历代墓志辑绳》）
№仪凤０１１
【盖】
无。
【志文】
大唐澄心寺尼故优昙禅师之塔铭并序观夫根深者枝茂，源者流长。是以龙门之下，鲜涓涓之水；景山之上，无离离之木。禅师俗姓费，讳优昙，雍州醴泉人也。若乃家门轩冕之盛，氏族人伦之美，光诸竹帛，可略而详。惟师降灵蟾桂，禀气星虹。瑞柰以呈姿，寄仙花而表称。爰此在室，即有物外之心；及至出家，果建降魔之志。虽四依并学，而志尚不轻；十二齐驱，而遍行乞食。三阶八种之法，得意亡言；两人三行之旨，遗蹄取菟。是非不经於□，名利不挂於心。萧萧然起松柏之风，肃肃焉挺岁寒之质。岂意两楹告变，二竖成灾。朗月与落宿俱沉，慧日共愁云并暗。粤以仪凤三年六月八日遘疾弥留，奄随风烛，春秋七十有七。呜呼哀哉！昔仲尼长逝，痛贯生灵；叔子云亡，悲缠市肆。况甘棠重翦，道树再焚，四辈飒然，一方眼灭。门人痛恒沙之莫报，知历劫之难酬。卜彼周原，郁兴灵塔。其塔刚临平陆，却枕崇山。关内之膏腴，信秦中之爽岂，欲使遗芳余烈，终□长存。秋菊春兰，英华靡绝。勒兹金石，以刻铭云：其词曰：
蟾桂之精，云雨之灵，依花标称，柰呈形。松风本肃，月露先清，莲披意海，□朗神情。始悟唯心，终知是识，树以菩提，崇斯质直。捐泡幻，咄嗟名色，八敬虔虔，四勤翼翼。邪山欲暗，慧日将沉，幽关路远，永夜更深。勒名玄石，树塔荒岑，千年万载，往古来今。
（西安昭陵博物馆藏石）　　　　　　　　　　
№仪凤０１２
【盖】
失。
【志文】
唐故处士王君墓志铭并序君讳，字福感，伊阙人也。自姬文诞圣，隆宗郁其本枝；周储降灵，茂族允於绵瓞。至若开国承家之庆，道播後昆；迈德累仁之功，祚流来叶。貂蝉曜彩，侍中腾誉於当涂；台铉流晖，丞相飞声於典午。并详诸国史，传乎家牒。曾祖琮，隋任鹰扬；祖开，隋授开府仪同三司；父宪，隋任简州金水县丞；咸以芝兰传馥，组相晖，文武兼姿，爪牙是寄。望隆朝伍，位□台司，既赞邑以宣风，助鸣琴而阐化。君门承华构，业擅良弓，韫含章□挺生，履中和以成性。孝敬由乎绮岁，敏悟发自髫年，乡党号曰神童，闺族称其曾子。升堂睹奥，不俟三冬，闭户研精，无劳百遍。无以言泉流□，笔海澄深，辩架波涛，文飞绮缋，衣冠所以藉甚，远近於是推钦。君□□风尘，志尚夷，贞无绝俗，晦不违明，摈迹沉冥，不求闻达。虽盛明□□，□有巢居；旌贲屡招，能无贞Т。固以诛茅三径，自表幽居，植柳五□，□标高尚，蹈庄生之洁操，慕老氏之无为，乐道忘忧，全真养素，混妍□□一致，闻宠辱而不惊，游心岩穴之门，抗志烟霞之上。至如开筵命赏，□□邀宾，车马盈门，衣簪满座，俯清流而引酌，对胜景以陶襟，闻之以雕□，申之以雅论，流谦自牧，温克弥彰，畅襟素於生平，极留连於风月。而居诸□运，寒暑相催，四节若飞，百年何几，阅川之叹，遽轸哲人；遗露之悲，俄伤逝者。
呜呼哀哉！以仪凤三年六月廿五日寝疾，暴亡於洛州河南恩恭里，春秋六十有二。
即以其年岁次戊寅七月乙卯朔十九日癸酉，窆於河南县平乐乡，礼也。嗣子客僧，悲缠罔极，痛感劬劳，仰风树以崩心，俯□泉而泣血，惧山移谷徙，海变桑田，敬累芳猷，式传贞矗其铭曰：
姬水开疆，洛滨贻姓，粤若洪胄，实锺斯庆。轩盖交晖，璋相映，门风载传，家声□□。其一。克生夫子，□粹怀贞，高尚其事，齐物其□。韬光悦道，履素□□，霞心自琴，酒□□□□□逝水，叹兹风烛，七尺遽催，百年何促。□□罢谯，薤哥□□，一谢高堂，□□山足。其三。灵需夙驾，悲铎晨吟，□□雾掩，山路云沉。坟孤野旷，夜□泉深，勒兹贞琰，永播嘉□。
（录自《隋唐五代墓志汇编》洛阳卷第六册）
№仪凤０１３
【盖】
失。
【志文】
唐故公士陈公墓志之铭并序公讳︱，字匡生，许州＊陵人也。先虞帝之後，陈敬仲之苗裔也。自妫膺符，登庸大宝，分茅□□，作固维城，弈叶重光，璋靡绝。公学自□知，德由天纵，慈悌闾里，孝敬闺门。志好丘园，不求仕进，属圣上化隆千帝，道溢百王，封玉策於神丘，勒金绳於岱岭，恩加率土，津被普天，遂蒙恩诏赐公士爵一级。
方冀遐寿，庶保长龄。岂谓荣卫失宜，膏肓遘疾，医缓之方无验，声伯之□有徵，春秋七十有九，以大唐仪凤三年九月六日，掩落高椿。其夫人南阳张琮之大女。
少长彤闱，内闲女则，双飞陈敬，妇德外彰，忽染沉癖，终於兰室，春秋七十有七。即以其年岁次景寅九月乙卯朔六日庚申，合葬於＊陵县东十里洧水之阳平高之地，礼也。而恐陵迁谷徙，人事推移，故勒芳名纪之。呜呼哀哉！乃为铭曰：
膺符妫，蒲坂登庸，分□□□，敬仲为□，重光弈叶，惟侯惟公。愆人不淑，摧折贞松。其一。南阳贵族，陈氏双飞，端庄婉丽，纟川组□机。如何不淑，玉质斯摧，朗云灭彩，夜月沉运。
（录自《隋唐五代墓志汇编》北京大学卷第一册）　　
№仪凤０１４
【盖】
失。
【志文】
唐故施州参军梁表墓志铭并序君讳表，字令威，东莱人也。昔魏文侯少子名毕，昭公之代，□土於梁，式光茅社，因命氏焉。洎后汉冀为大将军，即东京之外戚也；移家帝里，仍为洛阳著族。自兹厥后，龟组连辉，言代称时，详诸国史，克家载德，今可略焉。曾祖，梁任太子洗马；储宫妙选，实录国华；祖粲，齐任清江郡守；求瘼寄隆，实资邦彦。父隋任许昌县令；器光瑚琏，位屈铜章。君孕彩荆岩，代袭连城之价，重光汉汜，门傅照乘之珍。生属有隋，天步多阻，藏九苞於穴，蓄千里於龙泉。幸及惟新，欣逢旦暮，回迹轩冕，屈志陪臣，以显庆四年任施州参军。宣尼之显执鞭，抑其志也。秩满言归，息心从政，栖迟丘井，优哉游哉。仪凤三年九月廿二日遇疾终於睦仁里之私第，呜呼哀哉！呜呼哀哉！是知福善与仁，徒虚语耳。即以其年闰十月二日，葬於平乐乡之原，礼也。嗣子知敬等，趋庭而泣血，犹门学礼之言；对手泽以崩心，如奉＊楹之诲。将恐日移鲸沼，追远之敬无申；谷变鸾峰，如在之祠靡。恭勒清徽，孝之终也。粤若降周，锡瑞分疆，于昭大魏，胙土惟梁。因生纂德，命氏攸彰，声芬素篆，绩茂旗常。其一。曰曾曰祖，显□令问，或奉承华，实藩良郡。凤岩仰止，骊泉下，六象分辉，七彩流润。
其二。川岳ㄨ祯，诞从英哲，兰萌已馥，玉生而洁。奄遘不辰，俄逢有截，初屈卑位，终全大节。其三。曰仁者寿，积善庆余，歼良遽及，斯言则诬。□坐宾馆，永绝簪裾，唯闻声□，空有留书。其四。龟谋习吉，蜃驾行车，生崖有尽，泉户无晨。终沦一德，徒嗟百身，天长地久，永留清尘。其五。
（录自《洛阳出土历代墓志辑绳》）
№仪凤０１６
【盖】
大唐故人史府君之铭
【志文】
唐故绐事郎兰池正监史府君墓志并序公讳道德，字万安，其先建康飞桥人氏。原夫金方列界，控绝地之长城；玉斗分墟，抗垂天之大昴。威边鄙，挺秀河湟，盟会蕃首，西穷月之野；疏澜太史，东朝日域之溟。於是族茂中原，名流函夏。正辞直道，史鱼謇谔於卫朝；补阙拾遗，史丹翼亮於汉代。龙光迭袭，龟剑联华，绵庆缔基，斯之谓矣。远祖因宦，来徙北平，其後子孙家焉，故今为县人也。曾祖度，河渭鄯三州诸军事；祖多，隋开府仪同、左卫安化府骠骑将军；并横陂万顷，直峰千仞，宅仁心境，垦义情田。气逸秦中，轻良金而重一诺；神交圯上，降祯石而叶三期。阐化六条，决胜千里。ユ旗动而蔽天外，鼓角鸣而振地中。出玉塞以鹰扬，下金城[B206]逝。
考皇朝正议大夫、平凉县开国侯，陶冶中和，发挥气，壮志陵於寒水，劲节冠於严霜。利见龙飞，绩宣鳌极。遇千年之圣祚，应五百之贤人。砺岳带河，疏封食邑，莹银章而照耀，响玉佩以铿锵。光通德之重扃，骇高阳之故里。英灵不绝，何期盛欤！君扉馥膏腴，嗣华簪黻，贞心冰照，逸调霞轩。起家东宫左勋卫，驱驰银榜，晖映铜扉，锐志端凝，翘诚忠谨。总章二年，拜给事郎，迁玉亭监。既而严肃允著，匪懈克彰。道洽襄城，云聚檀溪之骏；术高缙岭，星繁蒲泽之孳。
又龙朔三年，诏除兰池监，公深知止足，逾诚宵征。五柳归来，不屈陶潜之节，三径长往，还符蒋谢之游。抱瓮忘机，虚舟任触，追赤松而高蹈，壅玩紫芝以清歌。冀保修龄，方悲大渐。徒赠西山之药，终飞东岱之魂。以仪凤三年三月十九日遘疾，终於原州平高县招远里之私第，春秋六十六。惟君礼乐怡神，忠孝基性，含春云而等润，孕秋月以齐明。梦鸟ゼ文，祥表德。墨池横椠，群翔凤峙之书；紫气上冲，独舞鸿门之剑。呜呼！倏惊晨露，俄凄夜舟。珠韬接乘之光，璧碎连都之曜。即以其年十一月癸未朔八日庚寅窆於原州百达之原，礼也。落日下而青松暗，长风起而白杨悲。嗣子文环等痛乾荫以将倾，恐山移於有力。庶图玄石，式播清徽。乃作铭云，其辞曰：
玉关秀气，沙场界辟，重构崆峒，疏源积石。地灵响，人英舄奕，接乘明珠，分城曜璧。其一。联华鼎鼐，迭袭公侯，龙媒逸，凤辖翔。襄城术妙，缙岩道优，荣班屡缛，睿握频流。其二。植柳归来，吟芝独往，乍清鹤操，时横鸠杖。悦风长啸，向月高赏，方挹丹霞，遽凄黄壤。其三。人扰扰，陌上纷纷，终同逝水，倏若浮云。寂寥空隧，萧索荒坟，山移海变，菊茂兰薰。其四。
（录自《文物》一九八五年第十一期）
№仪凤０１６
【盖】
失。
【志文】
唐处士杜君墓志铭若夫五纬离天，应编珠而演贶；三江纪地，郁宝气而资灵。故得蕴用诞生，载图丹诰。君讳美，字郎仁，先世扶风京兆系也。琼根布彩，己流芳於帝辛；玉叶凝辉，乃振霸於周室。远祖岐，魏任上党郡守、屯留县开国侯；列土封疆，子孙因而宅此。曾祖龙，齐任忠武将军。或束发冲冠，立宏功於横阜；或扫除妖孽，奋壮志於遐荒。祖国，隋任扬州江都县令。伟蠹俗而敷和，则移风起咏；引清流而泻液，则变卤登歌。父晖，皇朝授仪同三司，昭义烈也。其时诏曰：门下杜晖等，并保固城邑，捍御凶徒，功效克隆，宜从褒擢，咸依前授。惟君道洽时伦，行高先η，生而灵异，奇节早闻，特达璋，神机英伟。遐迩称其善政，闾赞其仁明。孰谓灵砭罕徵，仙丹匪验，春秋七十有二，卒於里第。夫人厍狄、司徒二族，并蹈和成性，体履居贞，仰道树以徘徊，则禅枝耸念；俯贝叶而钻极，则宝偈登心。躬俭闺闱，不舍如宾之敬。岂谓积善无验，俄扌延二竖之灾；福不辅仁，忽致两楹之酷。龙朔年中，终於寝室。呜呼！粤以仪凤四年己卯之岁二月壬子朔十月辛酉，合葬於余吾城西北六里之原，礼也。东瞻故邑，西瞰三だ，陂泽滂霈带其前，漳水波澜映其後。将恐是瀛靡固，终有化於桑田；鸟文斯纪，庶不紊於荒埏。其词曰：
周屯启业，汉将沈沙，大君有命，开国承家。猗欤载诞，克劭光华，宁人不或，干城爪牙。其一。道茂经邦，材隆构夏，巨壑舟迁，太蒙光谢。佳城郁兮既启，先远俄其不借，啼鸟嘶而无春，陇草宿而何化？庶清风之永穆，纪元猷於大夜。其二。
（录自《屯留县志》卷七）
№仪风０１７
【盖】
失。
【志文】
大唐故将仕郎马君墓志铭并序君讳达，字智远，扶风人也，马服君之後，即汉伏波马瑗之苗裔。若夫高垂像，凝列宿者乾枢；沈载呈形，镇坤仪者地纽。是知将军果折，佩组绂以宣风；太傅儒林，侍旋阶而阐化。莫不叶和庶绩，翼赞时邕，光映缃图，徽猷牒而已矣。祖伯，齐相州司马；父粲，奉诏授益州唐隆县令；并地藉膏腴，郁荆岑而耸构；家承鼎业，含秀气以资贤。汉水增辉，昆丘挺耀。君孝友为性，忠成名，优游道德之园，放畅词林之圃。斯则灵基迥映，拂霄际而遐升；擢干幽岩，仰云涯而更远。俄以逝川不息，藏带水於东溟；曦御循环，掩灵辉於西汜。以显庆四年二月八日终於私第，春秋四十有九。夫人董氏，以上元三年闰三月廿九日终於私室，春秋五十有八。以仪凤四年三月廿一日合葬於祁县城西北二里之原，礼也。
（录自《隋唐五代墓志汇编》山西卷第一册）

●调露
№调露００１
【盖】
大唐故亡宫墓志之铭
【志文】
亡宫者，不知何许人也。早茂兰仪，驰芳椒掖。奉鸡鸣之雅训，朝日增辉；肃鱼贯之清规，夜俄徙。粤以调露元年七月五日卒，葬於城北礼也。有司备礼，而为铭曰：
薄室词藻，昭阳恩顾，方挺艳於椒风，遽销魂於草露。
（周绍良藏拓本，千唐志斋藏石）
№调露００２
【盖】
唐故索君夫人马氏铭
【志文】
大唐故通议大夫索君并夫人马氏墓志公讳，京兆人。狐原失构，坠茂址於参墟；盛德宏材，沦英声於灞。公吟犭爰擅妙，□七德而宣功；气冠五营，申佩而致果。以功授通议大夫，酬殊烈也。而辅仁无验，以显庆二年六月廿一日薨於胜业第，春秋六十九。夫人马氏，扶风人，祚胤蝉联，碧篆光其茂业；殊姿异状，红缕秀其芳{艹用}■。自鹤调初悲，鸾仪既逝，断金之期弥同，匪石之操逾明。而露溘晨，霞收夕照。仪凤四年四月六日薨於胜业里第。春秋八十四，以调露元年岁次己卯八月己酉朔十二日庚申，合葬少陵原，礼也。铭曰：
昌源映古，茂绪联今，剑收双影，桐坠全阴。恐桑田之＊变，惧蓬渚之我浸。
式题贞础。勒此徽音。
（录自《隋唐五代墓志汇编》陕西卷第三册）
№调露００３
【盖】
大唐故亡宫八品墓志
【志文】
唐故含元宫八品墓志亡宫讳字不知何许人也。夙禀柔，幼彰闲敏，声驰柏寝，誉连椒闱。亟改炎凉，执贞顺而无怠；俄衍福寿，在营魄而难留。以调露元年八月十四日卒，即以其年九月五日葬城西，礼也。春秋有六。爰命典司，乃为铭曰：
柔闲表性，婉顺居心，艺殚纟川组，礼备图箴。何玄房之寂漠，寄彤管以扬音。
（录自《隋唐五代墓志汇编》陕西卷第一册）
№调露００４
【盖】
失。
【志文】
（上泐）曹参军刘君故妻元氏墓志铭并序□□讳令仲，字ヌ利，河南洛阳人。魏景穆皇帝之九代孙也。（下泐）华渚而开源乾辎降灵，廓幽陵而尽野。仰膺天卷，俯□□谣，随兽迹以南迁，受灵图於东夏。既而琼峰徙□□叶分枝，积德以昌，象贤不坠。曾祖白泽，皇朝梁州都督、新安公；合雍分蜀，六遵铜竹之符；让水廉川，通洁冰霜之操。祖礼诚，早卒；泉鉴凝朗，风标峻彻，将明未融，方春落秀。父怀式，颍州刺史；飞皂盖以宣游，荣光万里，形帷而广视，威震百城。夫人渐闰蓝田，方流记其温洁；资芳桂苑，圆魄授其光华。秀质霞□，轶岩畔而舒彩；韶仪风举，掩林下而飞韵。
庄楼瞰日，似仙妹之下临；织室连星，疑宝婺之遥映。华笺莫□，惧失意於诸兄；盘□资，必承规於傅母。式备嘉礼，言归鼎族。鸾姿并曜，凌鹊镜而开华；凤兆和鸣，入弦而合奏。纟丽笄尽敬，色养而承舅姑；盥漱服勤，虔恭而和娣姒。
岂意栖尘忽谢，惜＊草之徒芳；初日不居，□英之早落。粤以咸亨二年八月廿二日遘疾，终於官舍，春秋七十有八。以调露元年十月十四日，葬於洛州洛阳县平阴乡北芒原，礼也。犹恐山川反覆，陵谷迁移，麻姑傥来，还疑水浅，□妇攸往，别恨途迷，爰纪风徽，式昭泉路。庶使砧声已歇，尚识女郎之峰；香气或销，不失夫人之。铭曰：
□锺帝绪，贶积天姬，诞斯淑媛，克挺柔姿。文虹匠质，初月开眉，□孝伊友，习礼明诗。哲人委币，良辰授绥，上承有序，下逮宣□。□言霜露，奄落华滋，尘生暗牖，月照虚帷。年来易谢，魂左何之？□□空陇，春日迟迟。
（录自《隋唐五代墓志汇编》洛阳卷第六册）
№调露００５
【盖】
赵君墓志
【志文】
大唐故赵君墓志铭并序君讳欣，字永乐，南阳宛人也。盖京兆尹广汉之后。仙源浴日，疏晤＊渚之瑶澜；庆族浮云，控台之逸辔，故晔居白水，振玉[B20C]於儒林；骧处金行，敷铣柯於武幄。岂直思横穷鸟，实乃察极问牛。佩紫怀黄，纷纶讵绝。祖士逸，辖跃龙於晋野，扈断虺於汾川，爰契义旗，边虞息警，授以将军之衤失，式光夷难之功。父逸，韫器衡门，韬奇日角，□里之龟镜，谅人伦之楷。惟君器玉凝华，赢金檀美，虚サ於性海，佩仁剑於心田。露泫云飞，偃锺张於墨沼；兰薰雪映，孕曾史於青缣。每翠柳吟风，叶渊明之遁逸；青松贯月，符叔夜之琴樽。
岂谓日驭不留，奄逝西虞之影；隙驹难驻，络惊东岱之魂。春秋六十，去贞观十九年五月廿三日寝疾，＊於相州滏阳县城西南皇宗村之里第。粤以调露元年岁次己卯十月戊申朔十四日辛酉，迁窆於皇宗村南三里之平原，礼也。斜临凤水，周王北绝之津；却负乌茔，魏帝西陵之树。息文仁等，酸迷蓼径，气夺笪庭。恐陵谷之三迁，庶砻之永固。其词曰：
瑶池著绩，＊渚浮宗，充严武帐，晔振文丛。诞兹英杰，玉彩□虹。龟文示相，瓠质图容，贞凝月□，气掩青松。抱涵蟾辟，韵叶凫钟。其一。青蛟孕藻，白凤含章，性怡琴壑，志息□光。曦遄去辔，浪阅归塘，兰霜夺紫，露菊危黄。
薤哥宵上，□幕晨张，庶标文於主础，永绝守於金堂，其二。
（录自《隋唐五代墓志汇编》河北卷第一册）
№调露００６
【盖】
失。
【志文】
署年太岁己卯，如以其曾祖仕隋，则此己卯应在高宗时代，故置于此。
唐故游击将军能公墓志铭并序公讳延褒，谯郡人也。其先出自高辛氏，霸於楚。楚别封熊挚于夔。公即其后裔也。傅诸史策，足可徵焉。曾祖诚，隋伏波将军。祖玄逸，皇左金吾将军。
父守素，皇江州司法参军。夫德以位叙，官必道尊，继明傅经，没而不朽。公丹穴之资，蓝田之润，克岐克嶷，闻诗闻礼，亭亭然应王佐之材，禀禀然有韬世之量，怀道抱德，通变若神矣。自弱岁，属南蛮蚁聚，□我边陲。公乃蓄雄心，怀愤努，出征弘海，克平顽凶。挥剑而海岳清，弯弧寇殄。功成受赏，乃解褐拜左威卫长，秩满，调补德州大陆府左果毅都尉。统部禁兵，示威示德；警卫丹阙，唯□唯恭。乃制授怀州怀仁府右果毅，寻□游击将军，宠光其能矣。顷岁，公年迈悬车，终秩去职，杜门不出，退守丘园，奈何弥留漳滨，奄忽鸡梦。春秋八十有一，太岁己卯十一月十四日寝疚，终山阳之别业。呜呼哀哉！即以其年十二月二日殡於太行之南原，礼也。孝子忻号绝迷礼，泣血毁性，哀恸行路，况余畴敢不仰德述志，铭其泉壤焉。辞曰：
尝闻天庭，厚德辅仁，如何不吊，而褰常伦。乃降凶殛，□斯哲人，落垂天则，埋横海鳞。惨怆风云，萧条荒幽，徒泣高趾，存亡已隔。日落寒郊，烟生松柏，虽幽魂□□音冥冥，尚□□以赫赫。
（录自《隋唐五代墓志汇编》北京卷第二册）
№调露００７
【盖】
失。
【志文】
唐故藤州感义县令韦府君□□文并序君讳行懿，字景□，京兆人也。粤□□□，□金不□，挺生夫子，黄中通理。
初闻□□，俄升百里之荣；忽叹川，更切九泉之□。夫人贺娄氏；燕山北指，昔燕代之名家；河水东流，今河南之盛族。庶氤氲蘅若，而□□丘山。呜呼哀哉！以调露二年二月廿三日，迁窆於河南府洛阳县平阴乡张相村。嗣子元顺，次子元俊，悲食锺之不逮，感防□之未修，龟筮佥从，宅兆爰毕。天地万□，河山千古，瞻白日以兴怀，逆滕公於此□。其词曰：
□闻旧史，韦平继美，公侯必复，委诸百里。□兹茂德，内修坤则，班氏典仪，自家□国。兰摧玉折，天道若何？狐踪缭绕兮青棘径，□竖踯躅兮白杨柯。
（周绍良藏拓本）
№调露００８
【盖】
失。
【志文】
大唐故亡尼七品志文并序亡尼者，不知何许人也。淑旦早闻，善因宿植，俄登百子之位，遽入四禅之林。而露草忽凋，叹危藤之易葩；驰波不驻，嗟聚沫之难□。以调露二年正月七日於寺，春秋八十，其年三月廿一日葬於南山，礼也。呜呼哀哉！乃为铭曰：
九重承躬，四果资因，惑珠朗□，□□怡神。虽暂同於厚夜，终□□□□津。
泉灯黯黯，子已寂□，□□□艾方春。
（陕西省文物管理委员会藏拓片）

●永隆
№永隆００１
【盖】
唐故高君墓志之铭
【志文】
故戡黎府旅帅上骑都尉高君墓志铭并序君讳感，字敏，渤海人也。承齐国□□後，时因迁宦，而家上党。粤以祚启隆周，列上卿而奉国；祉流大汉，运方□□匡时。藻思霞开，架芳声於文苑；忠诚玉洁，清直谏於皇园。自兹厥後，英风□绝。曾祖遵，齐任并州都督府录事参军；沐云汉之英灵，禀山河之秀气，统□□而握誉，价重十城；翼千里而腾芳，声逾五。祖胤，隋任绵州龙安县令；□节孤标，冲襟独运，冰壶湛照，鉴玉垒而延清；水镜澄华，映锦江而叠耀。父□，禀质生知，诞灵天性，蔡伯喈之篆隶，＊岁已工；韦仲将之草文，髫年早茂。属□隋丧道，位屈名申，晚景西倾，早归东岱。君幼遭凶闵，弱岁偏居，齿未推梨，□开论日之辩；年登怀橘，还ゼ对月之谈。荷戟榛丛，遥通艺圃，游仟蓬阁，迥架词峰。是以学擅雕龙，高步六经之薮；才弘刻鹤，遥翥百家之门。望紫阙以对□，属玄夷而鼓孽。君乃风情直上，壮气横秋，占募九都，义陪运伍，於是荷吴戈而入垒，霜销；提酆剑以排营，妖氛星落。岭云朝散，破数阵於狼川；边月晓沉，颓几城於兔堞。既而风夷载静，天阵方旋，勋锡荣班，功В厚赏。至贞观廿年四月五日，授勋上骑都尉，仍赐物三百段。显庆四年十月廿四日，又除左威卫戡黎府旅帅。既韬名於府幕，还澹想於琴书。夕步戎场，岂怡青路；朝归武榭，不悦灵台。以疾固辞，方得遂请。於是山明月馆，时荡思於霞樽；野净风□，必寄情於藻翰。谁谓分阴难驻，寸景易流，藏舟之喻忽诸，曳杖之哥奄及。以麟德元年十一月六日卒於私第，春秋五十有二。夫人卜氏，上党人也。河姝写态，江嫒陶姿，淑慎内融，贞明外朗。华翻采，犯朝露而同忄希；桂萼浮英，乘晓月而将泪。呜呼哀哉！春秋五十有三，调露二年五月十七日，终於私闱。粤永隆其年岁次庚辰十月壬寅朔十四日乙卯，合葬於州城西七里之原，礼也。乌岭邻郊，鸠山镇野，像牛＊而列兆，摸马鬣以开茔。地应金门，总六神而效福；坟疏景穴，游四禽而共交。叶卜繇之嘉辰，得山河之形胜。嗣子敬源等，号天魄散，扣地心摧，露引珠而下泣，鸟舍啼而助哀。
恐四海之迁变，勒玄石於泉台。其词曰：
源控星河，基疏昆虞＊，祚分周册，名雕汉篆。学茂儒林，藻华文苑，百代英，千年不殄，清风有绪，盛躅无沦，星辰孕祉，诞此哲人，日前疏辩，月下文。优游篆籀，慷慨风云，挥戈荡孽，提剑销氛，功В厚赏，□锡鸿勋。粤若夫人，贞柔禀节，芝田竞秀，兰英共发。容沉行云，仪飘迥雪，惟礼是动，非义不说，日朝露，舟藏夜徙。□□夫人，没乎君子，书帐空列，妆台虚峙。长松委盖，高花落蕊，奄辞兰室，忽诸□□。□□□野，列贾韩阡，两河括地，三陇承天。叹黄肠之已掩，照白日乎何年？（录自《隋唐五代墓志汇编》山西卷第一册）
№永隆００２
【盖】
失。
【志文】
大唐故上骑都尉方府君夫人张氏墓志并序夫人袭庆华宗，降灵淳纬，柔明禀质，美淑呈姿，玉气标英，金华挺秀。洎而三星合彩，百两载脂。行飞翘楚之芳，倏展施松之礼。年甫十四，出嫔方氏。
虔恭内则，敬修中馈。加以夙祛万有，早昧三乘。得解脱於心王，了真诠於道谛。
百龄有尽，俄归息用之涂；三界无安，遽掩旋真之宅。以永隆元年十二月三日，奄於长安弘化里，春秋九十一。以二年岁次辛巳二月辛丑朔九日己酉，窆於终南山阴之礼也。仍就方坟，载图圆塔。其铭曰：
阳台纪地，阴娥丽天，瑶峰彩缛，珠水光圆。诞生柔懿，式著明贤，三从俯穆，四德遐宣。其一。外彰绀饰，内汲玄津，长挹三有，高标六尘。即心遣妄，遇色恒真，旋惊往业，忽谢今因。其二。藏山遽迁，负舟行灭，恨起俄变，悲缠永诀。薤露朝凝，松风夜忉，白日凄怆，黄泉幽咽。其三。依坟构塔，即隧标台，金铃细动，宝网轻回。芦秋＊合，花曙蜂来，唯应劫坏，方始成灰，其四。
（录自《隋唐五代墓志汇编》陕西卷第三册）
№永隆００３
【盖】
　失。
【志文】
大唐永隆二年二月九日□洛州洛阳县感德乡周南里故合州司户裴令范妻李。
（录自《隋唐五代墓志汇编》洛阳卷第六册）
№永隆００４
【盖】
夫。
【志文】
大唐故窦希寂铭并序公讳希寂，字澄远，扶风人也。夏后氏少康之後。远祖□融，著名汉代，累叶之后族，冠冕英，史不绝书。高祖恭，周太傅邓国公。祖炽，雍州牧、南兖□州诸军事、亳州总管、上柱国、ガ国公。祖琮，即大唐穆皇太后之再从弟也。
属隋季道销，天命改卜。武皇帝正四维於绝纽，拯三才於阽危，既资牧力之功，方籍韩彭之略。龙潜析木，杖亲戚以专征。凤举鹑郊，凭英杰而骧首。□功锡命，茅社本邦。妖廓清，改封谯国，仍除金紫光禄大夫、左领军大将军，赠左卫大将军。永徽之始，顺勋□□□葬畴□□终礼□。又蒙赠特进。公考孝，即特进之中子也。若□□□□□□□□川□□忠孝，率由礼义，范人物，亮采当时。
如以□过志学，□□□□□□立□而後趋奉示兄，长，礼逾於常。抚念□□，情同寮友。同居率务□六十年，□□□□□□□老，工於篆隶，雅妙篇章。释褐以□□□□□乃亲除尚舍直长，□迁朝散大夫、行泾州司马。公又司马公之中子也。
幼而岐嶷，道近生知。□在髫龀，□□□兵。五行俱下，未谓称奇；七步成章，夫何足□。怡□守□□以尚白石□隐於太玄方执栖迟为事，搏总群典，尤练□论。
垂露□□□□□於春闺，澄情□□□月彩於秋波。量苞山海，不拘小节。情□有迁荣禄不以人事居心□□□□屏绝人事。既而泣珠召梦，贻缣在伤。以永隆二年十二月廿四日遘疾，亡於□□里之私第，春秋有三。梁木里歌，秀苗增叹。盖至□□□□□□□□□□□夫人韩氏，即雄州韩使君之第三女也。婉淑贤，四德□□□□□□六礼兼备。年及笄始，即娉舅家，不以外族愆仪，不以至亲□感。
两髦□幼□□□族□年之戚，移天苴，不幸沉婴固疾，以咸亨元年十一月九日□□倾逝。□台贞去，空想吹箫，巫岭云飞，唯余チ杖。以岁在辛巳三月十五日，同穴於龙□□□，礼也。松垧苦雾，虽昼犹昏；蒿里悲风，逢春□忉。黄场□□，□日何□，□□□□，用毕陶甄，乃为铭曰：
瑶源演派，夏后之胤，炎汉开基，分疆佩□。累叶清华，□宫□懿，公侯之秩，卿相之位。爰自圣唐，亦姻后族，□□挥戈，销推毂。开国畴庸，锡□是加，功参燕楚，基峻高华。公□□□，克聪克哲，光缉前辉，祚流後裔。高尚丘园，雅好坟典，豪素既染，风云□□。□□居肓，梦珠盈□，奄弃光景，古之遗爱。
（录自《隋唐五代墓志汇编》陕西卷第三册）
№永隆００５
【盖】
　大唐故徐州长史成公墓志铭
【志文】
大唐故朝议郎行徐州长史成公府君墓志铭并序公讳几，东郡淄川人也。周文王之子康叔封於卫，卫成公之後裔。祖嘉祥，随毗陵郡西曹掾、乌江县令。父相，皇朝豳州永寿县丞。金□历数，仆射位等於北斗；石马讴歌，中书任重於西掖。宅□□之旧国，相□伯之遗墟。故有德动於天星，犹历太丘之邑；故有名高於月旦，尚为从事之官。所以钟鼎克昌，所以箕裘不坠。君神惟德誉，孝实天资。辛氏则金玉盈门，谢家则芝兰绕砌。端居少事，森森□□戟之容；长想多怀，落落有风飙之气。初以明法擢第，历□州□□□□，秩满，应诏举，迁雍州万年县尉。生於毫末，发於滥觞。方步□□□□，□沉研於两璧。县无公事，岂烦河尹之词；道不□行，谁问将□□□。□华州司户参军。
咸林土地，郑国风谣，朗星出□太华，天汉临□□渭，乡间称善，雅得少游之言；州县劳＊，□怀□州之叹。又应□□举，迁绛州闻喜县令。平阳绛县，左邑桐乡，□气仍存，盐形未改。□□暂建，取法於北宫；龙剑将开，仰观於南斗。稍迁大理司直。刑□□□废之於国，鞭扑不可＊之於家。唐帝有理官之□，□望崇□□□□，迁左骁卫长史。千庐雾，八校里陈。丞相之府，薛□□□□□；□轻之司，庾登迁其长史，又迁栎阳县令。献公作畦时□□，□□□□□之国；苍鹰暴武，可以变瑕丘之人；孝子忠臣，可□□□□□□。敕迁徐州长史。高帝之旧，大彭之余。峄山翦其□□，□□□其浮磬。陈仲□初题□座，辟命光临；王休徵徒袭宝□，□□□门。永隆二年三月廿一日，终於任所，春秋七十。粤以□□□□□□□□□□□□，葬於乾县御宿西原，礼也。长子□□□□□□□不敢衣□□□盖厚不□□痛极於匪莪，□深於□□□□惨兮岁云暮，天□阴兮日将□，□上兮高山，式镌兮贞石。□□□曰：
公侯之子，□伯之孙，如弦之直，□□之□。张华龙剑，望气犹存。庞□骥足，□□□辱。欲□三事，将登八□，百年过隙，一旦游魂。斜日无□□原□□。
人生到此，天道宁论！（录自《隋唐五代墓志汇编》陕西卷第三册）

●开耀
№开耀００１
【盖】
大唐故秘书少监刘府君墓志
【志文】
大唐故秘书少监刘府君墓志铭并序府君讳应道，字玄寿，广平易阳人，汉景帝之後。十代祖遐，仕东晋，为北中郎将、徐州刺史、泉陵公。子孙弈叶，侯服於江左。洎宋□嘉之后，王室多故，遐六叶孙藻，自宋来归魏氏，乃家於顿丘。仕魏至散骑常侍，封易阳子、鸿胪卿、岐、秦二州刺史。子矜，魏太子洗马，青、徐、光、兖四州刺史，城阳公。矜生会，即府君之大父，为高齐濮阳郡太守。强仕之岁，而周人灭齐，乃挂冠还乡里，有终焉之志。周武帝甄访亡齐人物，以公为徵辟之首，特降纶玺，至於再三。公以为食人之禄而不能死人之难，岂复＊容革面，仕二姓□朝，固以疾辞，杜门不交人事。其年以忧愤卒。周朝赠濮阳太守、上仪司、大将军。异代加荣，以示旌贤之举。考宗平府君讳林□□隋累佐大□，大业中，诏天下举廉贞尤异之士，内外所推荐者七人，而公为其冠。後主好龙而抗印，无任贤之□，竟自汝南郡司户书佐，授扶风郡阳县长。高祖创业，徵为起居舍人，迁中书舍人，拜中书侍郎。
在枢密十余年，智效闻於海内。贞观初，封□平县男，除吏部侍郎，有知人拔士之誉。余衡序用，辄为选曹，轨躅太宗，方欲大委任，降年不永，薨於官。伏惟府君，降德挺生，聪□□哲，衣冠伟丽，词占详雅，有夔龙管晏之材，包曾闵颜原之行。年未弱冠而孤，居丧尽礼，供养崔太夫人，极温清之义，事兄如父，以孝友闻於四方。童幼好学，遍涉百家，子史一经目终身不忘。於乡党恂恂然善诱人。其行己也恭，其事上也敬。其□人也惠。□仁足以长人，利物足以和义，贞固足以干事。年廿一，自弘文馆学生选为太穆皇后挽郎，再为太子通事舍人。出补□州□□县令。务以礼教移风俗，不为激察之化。所受官俸，悉缮写经书。三蜀多珍产，竟不以豪厘润屋，罢官东归，得书六七千，□□□□□则不加于故。
今上在东朝监国，下令搜＊。府君膺其选，对册高第。贞观廿二年，擢授尚书户部员外郎。其年丁太夫人忧去任，哀毁骨立，殆不胜丧。亲友咸垂涕慰勉。永徽初，授雍州华原县令。时府君第二兄为吏部侍郎，旧制兄弟不得同省，故此授非伦。移年，徙为武功县令。所在以仁爱闻。显庆二年，复入为司勋员外郎，俄迁吏部员外郎。又属第二兄拜刑部尚书，出为洛州阳城县令。以公事除名，而非府君之罪，竟不以一言自雪。端居静室，不出户庭者殆十年，终始无忧愠之色。总章初，选司甄拔沦滞，乃用府君为雍州司功参军事。州寮多少年晚进，府君年将六十，齿义非俦，士君子咸以为屈德。府君俯偃於□□，曾不以先辈自处。顷之，除尚书户部员外郎。自始入尚书省，逮此廿二年，不进一阶，还居旧座。簪绂故人，尽相为邑邑□□□□然不介怀，从容谈论之间，未尝涉身名否泰。时在朝执政，皆平生亲友。府君恒欹欧畏避，非公事不交言。咸亨二年，迁司勋大夫，改为司勋郎中。按比推综，极於明审，在尚书中，七迁谙练，朝仪国典，精於剖断，凡所厘正，皆为後来准的。明年，迁吏部郎中。廉直公方，无所阿挠，虽权贵请，一切不行。尝诫献臣曰：昔有遗第五伦千里马者，波虽不纳，而德其人。吾不以此为□也。府君好周急而不愿受人之施，或尊属有所赐而不果辞让者，则愧愤形於容色。由是苞苴问遗之礼，虽近亲懿友，亦未曾以此□於门庭。居选部多年，介然有至清之操，颇不为流俗所悦，或谓宜有以适时顺物者，府君执志弥坚。
上元三年，迁秘书少监，又奉敕兼知国史事。府君兄之子给事中景先，姊之子左史李仁实，俱荷朝恩，与府君同预修史。仪凤、调露之际，笔削於史官，专其事者，府君及甥侄三人而已。古今未有此比，文学者用为美谈。寻又奉敕掌御集。
朝廷以府君文章高绝，仪凤中，降敕与中书薛令君及当时文匠数人制郊庙乐章。
府君所制祀黄帝青哥，并编乐官奏於郊祀。俄之，奉敕於门下省检校四部群书，广召四方硕学之士，刊定讹舛而进御焉。府君性勤＊，公家之事，无大小莫不专精竭思，或忘寝与食。每朝谒，常以夜过半，便饬装整服，坐待晓漏。居家不问家人赀业，子孙有干禄从宦者，但勖以义方，至於考课名级之际，未曾降意经恤。
晚年愈率素，衣食务充虚蔽体。献臣凶衅深积。先妣闻喜县主早见弃背，时以所居正室置几筵。府君即於此室东窗外架为小斋，广袤八九尺许，施一床、一小榻，寝处其中，历廿余年，不复迁徙。至於器物、服玩、妾媵、婢使之属，子侄承意候色，终莫敢有所营荐。府君年少时，遍交天下英秀，而皆夙德老成之士。又尝留意丹青及丝竹，并略尽其能。围棋居第二品已上。草隶亦为时人所贵，以为艺成而下。常隐晦其迹，後归心释氏，乃都绝人间，赏好於经国济时之务。而非府君所留意者，盖在於行师用兵而已。其余则尽天下之能事。惟君知臣，亟蒙中旨褒勉。暮年逾见优重，遍委以文场书府之任。凡所祈奏，必有□天容，无往而不纳。圣主方虚襟仄席，选贤任能。识者谓府君将申舟楫之用。而昊天不惠，宏图莫展。以仪凤三年从幸东都，舍於敬业坊私第。调露二年夏末，遇疾大渐，献臣精诚微劣，莫能感到凶咎所招，致此殃酷。以七月四日奄垂孤放，春秋六十八。
号天扣地，攀诉无及。烦冤臆，肝心殒愤。所司闻奏，主上伤惜者久之。圣容惊惋，若有所失，乃顾侍臣问遘疾之状。非夫宸心留眷，孰与於此？爰降玺书吊祭，兼赠绢布米粟。官造灵＊，家□给传递手力还京。数极加隆，恩被孤藐，无阶报效，永誓肌骨。粤以开耀元年岁次辛巳十一月景申朔七日壬寅，安厝於雍州明堂县之少陵原，合葬於闻喜县主旧域。子献臣、广业、友贤、令植等缅惟今昔，重泱累衅，万钟为养，有志不申，顾复垂恩，终天长绝，怨哀咎悔，万绪千条，永慕穷号，抽心贯髓。献臣贪及残喘，粗陈实录，志意荒僻，言无诠次，遗烈余风，百不书一。相王府司马弘文馆学士临淮刘之学府文宗，声高朝右，於孤子有累叶宗盟之好，敦死丧孔怀之情，敢祈鸿□，勒铭终古。其词曰：
二连纯嘏，三美友悌，马郑洪儒，扬班敏艺。贞猷浸远，令范斯继，倍万邻几，半千叶契。其一。天挺材俊，地泄英灵，岐嶷先兆，璋载形。逸踪追电，宝气冲星，习礼□室，闻诗孔庭。其二。奇操聿修，异能咸尽，学府幽邃，词河控引。鸾矫银书，鹤仪轸，怊怅观德，留连坐隐。其三。分形□□，积庆承家，甘蔬共旨，比棣联华。长仁穆义，处正问邪，宅泰期损，只荣试奢。其四。硕彦投交，懦夫革志，一诺稻重，三语为贵。黼藻人□弥纶士□，固时之杰，惟国之器。其五。鹪赋推张，龙衢架弥，肃带天阙，票彡缨云陛。再入宣猷，七登建礼，朝誉行洽，政逾惟启。其六。蓬间烟深兰阁山积，是专厥事，多所弘益。纂综宸词，缉熙帝籍，崧允众论，峤惭投迹。其七。名唯副睿，位匪□材，累纡□冲，眷式伫时。来贤□将，□攸粱遽，睿襟增悼，庶□延哀。其八。公业不亡，景伯有子，富平之第，高阳之里。礼备窀穸，夫沉蒿□，□日戒朗，潘风勒美。其九。
荒凉书阁，门寂仙□，朱杠夕引，素＊朝浮。霜岵无色，寒泉息流，空悲陇树，□落千秋。其十。
（录自《隋唐五代墓志汇编》陕西卷第三册）
№开耀００２
【盖】
龙君墓志
【志文】
唐故处士龙府君墓志铭并序君讳敏，字玄达，南阳鲁县人也。自川命礻失，梁国承家，冠盖溢於朱门，弓冶详於素牒，兰芬桂馥，可得而言。曾祖基，齐左千牛府郎将；荣参列戟，望重司阶。祖真，周显州司马。父恒伽，隋辽州长史，韶襟日翥，逸韵霞轩，资茂范於题舆，鼓芳猷於半刺。青田溽露，孕千里之仙仪；丹穴临风，含九色之丽象。
君荆山玉种，汉水珠□，学擅鸿都，文高凰苑。仁以待物，信以基身。孝敬本乎天资，忠贞期於没齿。幼而声华振俗，不以名利干时，婆娑里之间，偃蹇风尘之外。家传别业，睹金谷之初开；门□宾郊，逄玉厨之始。孟尝君之爱士，车马云趋；李司隶之通人，簪缨雾集。琴歌纵赏，风月怡颜，乘积庆於辅仁，故优游而卒岁。虽铜壶促景，宁将北帝之期；而玉釜销香，忽西王之术。以开耀元年十二月三日，卒於永安之私第，春秋七十有九。呜呼哀哉！夜壑迁舟，神峰落构，地息贤人之气，天沉处土之星。即以其月廿日，权厝於晋阳金城之西北原，礼也。龟谋献兆，马鬣开封，滕骖思而原野空，扬鸟悲而云日晚。有子神智等，茹茶增感，援柏缠哀，恐陵谷之将移，庶雕镌於不朽。其词日：
琼基迥构，玉叶垂芳，乃祖乃父，为龙为光。猗欤茂学，挺秀含章，云飞翰苑，日丽文场。其一。荀乡晦迹，郑里嬉游，始忘机於养素，俄阅水而迁舟。萧条＊宇，寂漠松楸，佳城月思，寒陇云愁。纪雕玫於不朽，垂万古於芳猷。
（录自《隋唐五代墓志汇编》山西卷第一册）
№开耀００３
【盖】
失。
【志文】
大唐合州新明县丞李君墓志君讳诏，字旦，上党襄垣人也。昔咎繇矢谟，白云布□；伯阳讠为□，□气垂光。汉代良家，李广高於六郡；秦庭素贵，李良勇於一时。人物□华，其来远矣。曾祖庆，齐郡功曹；祖遵，齐州主簿；并锺山渎之淑灵，蕴风云之异气，昂昂千里，肃肃万寻，丽日春云，未之方其鲜润，华池秋露，无以喻其凄明。父操皇朝宗帅，风骨天成，英＊代出。幡旗为戏，已见童儿之雄；介胄在身，独有丈夫之贵。君积德锺美，□和表灵，朗璞未雕，通人许其精器；兰＊欲骋，识者明其艳群。故能学究儒津，业穷经术。名高日下之俊，誉重席上之尔。年廿，明经举，射策高第，授豫州新蔡县丞，再迁合州新明县丞。君器隔丘陵，言同河汉，躬行君子，动中诗书。教人以形不以言，率下以身不以法。故得增华驯翟，济美亨鲜，＊仞虽窥，交者悉穷其量；灵台不测，见者悉满其心。明月清樽，尽林泉之乐事；遗文健笔，得兴会之幽情。及夫偃驾山庄，悬车茅宇，气负霜雪，情出埃尘，清风入轩，落英满席，安哥未绝，斜影迭微；晓露尚团，夜舟俄远。以凋露元年七月廿一日，终於私第，春秋七十有八，呜呼哀哉！夫人清河东武城人也。
中州轩冕，爵里膏腴，袭训家风，傅芳祖德。广被招宾，盈刍送客，孟母惭其远识，刘妇魄其贞淳。百年有归，昔叹孤鸾之影；一生是，今没双龙之川。以开耀二年岁次壬午正月乙未朔十五日己酉合葬於长龙之平原，礼也。有子思负米而不逮，愿剖冰而未期，对松贾而心断，诉穹昊而何词。黎侯建国，表裹山川，倚与茂德，代有仁贤。白重润，清规再圆，深沉江海，芬馥兰荃。文雕彩凤，□□亨鲜，节俭形训，礼义功宣。从宦非宦，归田即田，农庄黍稷，上党神仙。
优游芝术，萧散林泉，落花入酒，清风动弦。焱摧□□，□□长年，云昏山下，鸟思林前。宿草折兮凝露，松柏初兮年□。
（录自《隋唐五代墓志汇编》山西卷第一册）

●永淳
№永淳００１
【盖】
失。
【志文】
已漫泐。
（上泐）检校中书侍郎郭府君故夫人清河县君张氏墓志（上泐）爱，常山郡人也。常山□王耳之后，为郡望族。自轩辕（下泐）星躔汉渥，□规飞名，焕於河。公门□构成，都□□组之（下泐）之贵。忠义攸践，耀曾荣於珥貂；仁孝是□降（下泐）之绪弥光。曾祖曜，齐沧州别驾，袭封清河县公；（下泐）士林，飞华朝序，缇纟由缉化，简谣被於海沂；（下泐）於□□。父，皇朝邓州新城县主簿；立德不回，（下泐）於纵鹤，屈巨量於享鸡。
夫人诞秀前仪，资芬蕙□言（下泐）内范以□德，动合嫔规，循史箴而寡悔，艺殚□笥，学□银（下泐）十仪□穆□自行戒典，迨吉登辰，礼洽同车，情均友瑟。
粤以上元二年六月□日诏封清河县君。石疏封，道光於有礼；琼珈锡命，（下泐）谓□降偕老，方被鱼□之荣，岂期□爽□宗，遗□鹤埏，□□以永隆二年十月三日，终於雍州万年县□宁里之馆舍，春秋五十一。惟夫人天性柔婉，□心贞□，惟义是基，非礼勿履。幼彰妇德，早擅母仪。□□之事父□，则温清冬夏，勤於织；出嫁之事舅姑，则肃恭朝夕，躬奉馈山。不以□□□怀，每以廉洁自守。虽莱妇之表贞节，梁妻之□高行，无以逮也。但福善无徵，终年不永，逝川易远，慈镇俄倾。有子求中，诉天无及，空深荼蓼之悲；□日行臻，敬开松贾之地。即以永淳元年五月四日，□□窆於洛阳之北芒山。清洛东浮，想寒泉而咽泪；修芒北镇，对荒屺而摧□。□□□方迁，穸□□纪，敢图芳於贞石，庶播美於□□。其词曰：
金钩神贶，玉铉台门，灵枝载府，□叶树繁。迥龟丹纫，飞驷朱轩，昌晖不□，□德逾□。爰诞贤淑，实称□令，端庄在容，柔明表性。组仁成□，□□□镜，懿训□修，闺仪克正。循芳滨渚，演懿蓼帷，承尊以孝，逮下延□。□□□□，礼俭攸资，识□缃光，□懿ひ慈。逝流斯远，徂光靡合，淑问空存，□□□□。恨深千古，悲缠万化，永去昭途，长归厚夜。册晨骛，□□□□，□垅萦纡，空□□没。草荒泣露，松孤思月，贞婉不亏，芳猷无忒。
（录自《隋唐五代墓志汇编》洛阳卷第六册）
№永淳００２
【盖】
大唐故上柱国宋府君墓志铭
【志文】
大唐故上柱国宋府君墓志铭并序招福寺部维那师玄制君讳感，字大总，京兆人也。昔大乙封商，大启其业；微子居宋，垂裕後昆。
曾祖憬，隋豫州刺史；建作牧，德著於驯乌。祖干，朝请大夫；束发登朝，礼光於执雁。父礼，任承奉郎；邦家豪举，乡党羽仪。声振五陵，望高八水。君风神清逸器宇虚闲。业劭丰财，实契千金之子；道贞无闷，遥同佰玉之心。属军事有庸，蒙授上柱国。方期腾英武帐，荐响文昌。升班仕进之门，游艺芝兰之室。
何图降年不永，遘疾弥留，遽尽生涯，奄遥幽穸。以永淳元年岁次壬午七月壬申朔十一日壬寅，卒於道政坊之私第，春秋有一。即以其月十八日己酉，窆於白鹿山之阴，礼也。惟君仪形峻整，操履端凝，堂构不亏，家业弥广。何天道之无信，嗟人事之难常。冀有徵於福善，忽闻命於歼良。恐奔曦之骤易，寄贞础而传芳。其词曰：
虞臣创业，殷胄承祧，锡土命氏，食邑登朝。冕华带日，响含飙，人物起，德音孔昭。其一。乃祖乃父，允文允武，风肃灵台，月照神府。耸望司牧，飞荣镇抚，族茂西河，价□中辅。其二。门传通德，家有余庆，玉树凝滋，金声动咏。方□人檠，河爽天命。旦宅焚芝，夜台悬镜。其三。正犯悲风，犹乘苦月，禁门暂启，容车乃发。故里寂寥，平原趋忽，一归泉宇，水背城阙。
赵景公寺都维那满愿书。
（录自《隋唐五代墓志汇编》陕西卷第三册）
№永淳００３
【盖】
失。
【志文】
大唐故曹州刺史韦府君夫人晋原郡君王氏墓志铭并序　皇弟左卫大将军荆州大都督上柱国纪王纂若夫维蛇在梦，流咏腾於□□；牝马利贞，设卦明乎妻道。故知崇蔺擢，滋九畹而□芳；圆璧称珍，冠十城而待价。宋鲤□其洪胄，润等膏腴；汉龙应其嘉偶，调谐琴瑟。具全望实，其惟在晋原君者乎？夫人讳婉，字令则，太原祁人也。凤笙流祉，凫舄延休。忠孝无亏，既分徽於蜀□；神奇□称，还继美於秦京。
桐柏与洪源竞深，华霍将隆基比峻。英灵接武，赫奕傅芳。曾祖肱，周仪同三司、车骑大将军、灵州刺史、怀德郡开团公；大父庆，隋右卫大将军、开府仪同三司、延、丹、隰、汾等四州诸军事、延州总管、平昌郡开国公，谥曰庄；并道叶天经，神清月旦，爵通五等，位列三司。将军佩金印之荣，太守绾铜符之贵。仪形沓耀，衮绂骈晖。考韶，隋内史舍人、赵州刺史，娶唐赠太师、上柱国、齐国公长孙晟女。即文德圣皇太后之亲姊焉。公孕影悬黎，翻华结绿，嵇松千丈，郄桂一枝。
司凤沼而预绸缪，察乌盗而宜政令。固以玉人分举，金穴联姻，望轶朝贤，声冠宗党。夫人资神璧月，禀化珠星，染秀气於涂山，授奇精於汾水。言容素婉，习识阐於公宫；仪象应图，含弘彰於娣袂。曹大家之女训，率由道合；张司空之史箴，自然於与。裂齐纨而错思，揽奏镜以施妆。年甫初笄，式嫔君子。五物攸备，百两言归。允迪好连，咸兹美对。必纡情於箕帚，常屈己於＊＊。伉叶萝松，敬隆苹藻。陶匏古器，克循中馈之风；罗绮新文，还修内则之艺。名因德远，封逐夫崇，拜晋原郡君，随班例也。既而福褰偕老，义绝同食。分紫气之双龙，别青田之两鹤。卫太子之早逝，恭姜守义而赋诗；鲁大夫之云亡，敬姜处丧而识礼。
虽代殊今古，而人无优劣。始曰良妻，终称贤母。三从式叙，六行弥光。式投杼以弘□，□断机而演诲。所以鱼轩翟服，克保安贞；翼子谋孙，乃传余庆。於是时升鲍辇，乍动潘舆。□夫被而招贤，列长筵而命赏。既尽美矣，而又终焉。方期千月易登，五福无爽，岂谓烧金引候，曾不验於长春；连石移阴，溘先归於大夜。奄以开耀元年十二月六日，终於明堂之静□里第，春秋七十有九。永淳元年七月十八日，归于府君之旧茔，礼也。惟夫人德茂芝兰，行符谦顺，柔以事上，刚以御卑。享荐之羞，必亲於手目；庄敬之礼，弗亏於造次。动成楷则，言含典坟，可谓在彼中流，光斯上智。有一女六子。女适太子詹事杨崇敬。长子缄，潞州上党县令、□州司马，未縻高秩，先已就木温清。次子缵，恒州司户参军、商州上津县令。次子□□仁□州苍溪县令。次子综，高尚不仕。次子绎，交州交、潭州衡山县令。幼子绩，益州新都、同州冯翊县令。妻则皇侄女江陵县主也。往皆蒸蒸色养，今并哀□茹荼。捧奁镜以摧心，望丕圈而断骨。嗟乎！楸衣倏，椒奠方陈，白日空临，黄泉讵晓。是用追思外族，缅怀□好。既□余之舅母，仁贷深；亦吾女之慈姑，恩华曲备。遂流襟而叙德，诠盛烈以难穷。聊□□而扬徽，庶柔规之不朽。乃为铭曰：
□山契道，叶县仪仙，长澜纪地，曾峤干天。门承爵禄，位袭貂蝉，葳蕤绿简，晋烛青编。其一。代□□美，育兹邦令，玉胄开祥，金钩演庆。循箴顾典，鸣环抚镜，旭雁腾歌，河鲂入咏。其二。华若桃李，□□蕃□，虔修举案，载叶承筵。才超颂菊，业盛调桑，礼崇沃盥，誉表含章。其三。自伯之殂，孀容□□，□□辍响，孤鸾戢翼。耳不留声，目不藏色，鲁室归祀，邹门断织。其四。一操罔违，芝松叠□，□□□□，□墨交焕。耀玉正忻，迁舟起叹，寂寞帘宇，荒凉池馆。其五。竟玄隧，重掩黄墟，宾□□□，□□□□。□□□□，□□□孤，空垂素范，飞播湘图。其六。
（录自《隋唐五代墓志汇编》陕西卷第三册）
№永淳００４
【盖】
大唐故亡宫二品墓志
【志文】
大唐故亡宫二品昭仪志铭并序昭仪者，不知何许人也。禀淑济姜，资和宋子，挺瓠犀之丽质，蔚蝤领之容。处子□霜，远闻姑射；仙巫行雨，近映阳台。体惠问於幽闲，班书比丽；蕴柔词於内训，蔡笔齐芳。故得擢自良家，言参椒掖，秩阶十四，爵列四等。绿衣自洁，匡还女史之箴；彤管有晖，遽警嫔嫱之操。恩侔倚瑟，德亚当熊。芳菊腾荣，晴虹湛色。苕华委郁，俄闻蒲柳之衰；兰丛霍靡，坐见风之败。春秋八十一，以永淳元年八月廿四日遘疾，卒於官所，以其年十月十一日葬於昭陵，礼也。
彩於玄，其铭曰：
猗与昭仪，承徽丽则，淑质有裕，贞姿不忒。珠晖映彩，琼葩丽色，柳雪飘词，椒花练试。
（录自《隋唐五代墓志汇编》陕西卷第一册）
№永淳００５
【盖】
冯君墓志
【志文】
大唐故齐王府队正冯公及夫人元氏墓志并序自玄黄质判，包万象以疏源；清浊气分，控百灵而派族。是以人伦绮错，册典须＊，懿哲连衡，惟公者矣！公讳琼，字才干，冯翊人也。周文王之令胄，曹葛万之裔绪，良弓代运，轩云盖于新平；舄弈仁英，列星冠于上党。朱轮骛辙，九卿曳绶于扶风；翠盖盈途，三公拊于京兆。疏基累＊，峻峙飞庄，叶袭宾王，因官居此。祖轨，齐任通州司户参军；父菁，随任州别驾；并以经文纬武，入孝出忠，雅量辉灵，挺芳华於兰苑；横飞溢思，穷奥迹於儒津。昌誉早闻，英名远振。公齐王府队正。职理僚务，恢烈陶。意剑挥锋，智铗分於松剑；言泉激润，德水控於咸池。神府阙开，响金声於凤律；灵机潜运，映朱彩於罗云。岂谓风骨不恒，阳晖沉曜，以显庆元年七月五日，终於甲第，春秋六十有二。以宅兆未窆，权殡随时。夫人元氏，河内侯为之令胤。步若凌虚，戒香分於月桂，回如拾翠，定液合於洛津。曳屣兼臣，孤游绣岭，以永隆元年版授绵田乡君。神标迥振，精质爽灵，延及二年，加授沁阳郡＊。＊□玄风，驱四主於正觉，凝姿净土，衍十诫之微言。思遵寂灭之仪，庶免无常之行。大哉巨量，难得名焉！不谓玉质催轮，阴精早坠，以永淳元年四月十日终於本第，春秋八十有三。粤以其年岁次壬午十月庚申朔十四日癸西，像数言良，方员同吉，合葬於黎城东南八里之原，礼也。
孤子上骑都尉义玄、季子义方、筠枯入恨，怆恸寒泉之悲；柏死侵哀，痛结严霜之泣。冀得衣磨石磷，＊股之节逾贞；海敛田平，芬芳之风更远。图徽式篆，乃作铭云：
攸攸禀气，扰扰含灵，渴奔阳水，疲投纫城。ウ崖独宿，苦路孤征，惟仁擢秀，自裂繁缨。其一。节В霜竹，恩包利砥，薤露朝曦，风枝夕起。骸归陇墓，魄栖蒿里，识思松扃，尘生帐几。其二。
（录自《隋唐五代墓志汇编》山西卷第一册）
№永淳００６
【盖】
失。
【志文】
君讳海，字三良，邢州任县人也。其先汉二□广利之後。望隆秦陇，肇系□人，腾徽史册，可略言矣。祖清，齐光州司户；剖析疑滞，庶事明允。父乞，随县功曹；陆沉下位，器识和深，显晦随时，莫能测其雅量。公孝友之情，兆於至性；仁义礼信，造次以之。凝居味道，不交庸类，□县招进，非其好也。贞观六年，诏授州永年令。虽材为时须，竟不之任。至永徽元年十月十四日，春秋八十有二，卒於私第。哀悼之深，情切闾里，小年易谢，百身靡赎。以大唐永淳元年十月廿五日与夫人杜氏合葬於县城西北廿里之平原，礼也。嗣子文彻、文晟、文基等，志性冲远，仁孝淳深。恐是□堙波，圭城＊漠，敬刊贞石，乃为颂曰：
大夜，哀哀小年，露倾日下，烛谢风前。父兮何怙，同极昊天，远日兹暨，宅兆斯迁，聊镌翠琰，用固桑田。
（录自《隋唐五代墓志汇编》河北卷第一册）
№永淳００７
【盖】
失。
【志文】
残缺。
（上残）伯斐之曾孙（下泐）公□之女□以永徽二年正月二日，终於（下残）
州新城县□，次□之尚书外□□□□，次尚（下残）军，小子□之，都水监主，□克承□业（下泐）三姜（下残）有裕，积□□徵□□殆尽。主宗祀者□之独存。
粤以永淳元年岁次□午十一月庚寅朔七日景申，合於北邙山清风乡，礼也。其铭曰：
曾构绵邈，昌源浩汗。远胄纂尧，近枝分汉。□□弈叶，冠蝉有□。叠矩叠规，风翔景焕。诞兹邦彦，克嗣家风。仁孝成（下泐）君□，约以辞丰。□近於礼，和言不同。学府之英，文场之□。雅对称□，□祠偕□。札转银□，斗盈玉屑。祥□山古，抑扬前□。有渝为国，旋觐（下泐）昌辰。□□□□，连城人秦。（下泐）崇高缙绅，与目□台。（下泐）东拒三险□□，南宫伊伫。爱□龙□，载期鸿举。未偕隆栋，奄□摧梁。迁神□楚，徙瘗□芒。一□露，千夜□霜。原阡既启，郇公不亡。式（下泐）
（录自《隋唐五代墓志汇编》洛阳卷第册）
№永淳００８
【盖】
失。
【志文】
大唐故昌平尉李君墓志公讳相，字元辅，赵郡赞煌人也。昔皋陶帝臣，爰谋九德；伯阳周史，首创五千。嬴周曹马，家声不坠。祖普贤，盐山令；父阿相，安德丞。朝赞一同，比中牟而高迈；弦哥百里，方武城而有余，君禀质精微，感灵醇粹，生而异操，卓尔绝伦。隋运将终，任昌平尉，非吾所好，谢病免官。显庆元年七月十六日终於私第，春秋七十。夫人丁氏，清河贝人。华发孀居，毕於白首。女图妇训，佩之以终身；象教玄经，崇之而没齿。春秋八十有九，开耀元年八月十三日属纩於家。
爰以大唐永淳元年十一月廿日，合葬於县东北七里之平原焉，礼也。长子仁艺，中子澄素，并纯孝居身，忠和在志，三周之血，泣之而有余；七日之浆，绝之而无继。共遵追远之志，将存不朽之名。乌乎哀哉！乃为铭曰：
唐臣和马，周史犹龙，分条百丈，叠干千里。逮乎贻厥，余庆允恭，二尊云逝，停机辍舂。千秋万岁，黄菊青松。
（录自《京畿冢墓遗文》）
№永淳００９
【盖】
大唐故临川郡长公主墓志铭
【志文】
大唐故临川郡长公主墓志铭并序秘书少监检校中书侍郎弘文馆学士上柱国郭正一撰文公主讳，字孟姜，高祖神尧皇帝之孙，太宗文武圣皇帝之女，今上之第十一姊。母曰韦贵妃。开基发系之隆，积庆重光之远。奔星降祥於华渚，飞云锡瑞於高丘。真人播迹流砂，上将驰名於寝石。故岩岩仙构，昆岳所以承天；淼淼神输，溟波以之括地。公主禀灵霄极，毓粹宸枢。含宝婺之韶姿，挺金娥之秀质。幽闲之操，冠图籍以腾芳；贞顺之容，播闺闱而擅美。贞观初，圣皇避暑甘泉，公主随傅京邑。载怀温清，有切晨昏，乃自□表起居，兼手缮写。圣皇览之，欣然以示元舅长孙无忌曰：朕女年小，未多习学，词迹如此，足以□人。朕闻王羲之女字孟姜，颇工书艺，慕之为字，庶可齐踪。因字曰孟姜，大加恩赏。仍令宫官善书者侍书，兼遣女师侍读。寻封临川郡公主、食邑二千户。驸马周道务地隆冠冕，门盛羽仪。英望逸於陈庭，□光照乎荀室。爰膺下嫁，克尚中行。秦台纡帝女之荣，鲁馆餮王姬之礼。十七年，加食洪州实封三百五十户，赐甲第一区，仍令五品一人检校门ト。易称元吉，诗美肃雍。平阳之盛极西京，馆陶之恩洽东汉，不之过也。□□周驸马出牧商甸，作镇关。明年太极升遐，公主自商州来赴。水浆不入於□，殆将弥留。中使频临，勉加＊粥。进封长公主，从朝例也。麟德之岁，纪国太妃韦氏薨，公主又号踊过哀，损瘠逾礼，□□□□凤，感兴銮殿。
恩旨频烦，慰谕重叠。若乃天有必移之义，礼无致毁之文。未有贵极膏腴，若此之□至者也。自後，年别手写报恩经一部，自画佛像一铺。每登忌月，辄断薰辛。
至於丝竹妙伎，绮罗荣饰，□□□□□。谯郡太夫人声轶鲁姜，训超齐孟；公主躬循妇道，志越家人。既申迨事之欢，弥罄亲承之礼。及驸马□□睹□，痛溢闻雷。公主送终如始，衔悲若疚。语必奉於先姑，动无违於旧则。至於肃朝芝殿，趋拜椒闱。行□□□，□皆叶顺。有仪有则，多艺多才。天后孝彻明神，哀纬圣善。仪形万国，感动四方。阴阳献惨，天地变色。公主创题嘉颂，光赞坤规。援笔斯成，排阍进上。词符金石，思激风霜。天后览奏兴哀，披文警虑。亲纡墨令，奖喻殷勤。圣札冠含章之文，英词助王姬之德。求之遂古，乃绝其伦。又，天后曲降阴慈，载隆□泽。翰垂八体，诗备五言。装成锦鄣，特赐公主。闱扬嫔则，盛述华。密勿承恩，皆此类也。驸马夙标□誉，□□名藩。飞皂盖於南垂，一歌来晚；卷朱と於东夏，频结去思。公主驾凤同游，乘龙齐迈。叠映鸟之□，□□□轼之前。克谐之道既彰，助佐之功斯阐。每炎凉舛候，腠理乖和，则名医上药，相望结轨。朝觐班锡之□，□□□贿之差。虽身限方隅，而恩同陪预。亲懿之密，罕或俦焉。赵北奥区，拒龙庭之南眺；辽西重镇，控蛇□之□□。驸马望实所归，亲贤攸寄。才临蓟壤，即莅燕郊。公主自届边垂，增动风疾。恩敕遣长子陇州司功□□□、四子左千牛季童前後驰驿，领供奉医人及药看疗。调露元年，驸马以克清边难，驿召入京，公主随行□□，途中大渐，恩敕便令於幽州安置，又令息季童驰驿领医药看疗。而和扁莫验，药剂无徵。丹虹画□，□□桃之节；清霜夏殒，空留神草之名。以永淳元年五月廿一日，薨於幽州公馆，春秋五十有九。皇□怀鲁元以兴悼，想湖阳而掩泣。废朝三日，哀感群臣。爰降殊私，式加恒典。遣京官五品一人＊玺书吊祭，□□东围秘器，兼造灵举，逮运还京。
凶丧葬事，并令官给。赐绢布五百段、米粟副焉。仍令秘书少监柳行满摄鸿胪卿监护、相王府谘议殷仲容为副。将葬之日，又遣内给使＊衣裳一副，重申临诀。
恩加送往，礼备饰终。□□□哀，义隆今占。惟公主幼而聪敏，志识明慧，雅好经书，尤善词笔。至於繁弦促管之妙，{般巾}组纟川之工，爰□□□，□推绝美。而处贵能约，居荣以素。研几释典，游刃玄门。虽敦睦滋隆，恩徽荐委，未尝衔私嫌於令，希圣渥於求郎。方之前烈，莫与为辈。上天不吊，芳魂无返。
所撰文笔及手写诸经，又画佛像等，并流行於代，可谓九族妇德、千载女师者乎。
即以其年岁次壬午十二月庚申朔廿五日甲申，陪葬於昭陵之左，礼也。容东晓轫，□马晨嘶，收华戚里，委照泉闺，悲琴之响绝，痛虬匣之光睽。标莪襟於野隧，摧棘貌於山蹊。杨路迥而郊风切，松庭深而陇雾低。汤邑捃美，家陪撰德。敢树幽扃，庶传芳则。其铭曰：
大电ゼ光，流虹发祥，类马仍著，犹龙乃彰。灵基载远，圣业逾昌，武功文德，地久天长。其一。紫庭凝庆，肜闱降淑，孕景月津，含辉星陆。金相玉振，桂芬兰郁，早映プ，幼承汤沐。其二。涉艺穷远，观图尽秘，露彩垂毫，泉华涌思。箴礼无阙，言容毕备，荣照下姻，道光中溃其三。朝风聿寄，邦训滋伫，驾凤辞台，牵牛出渚。孝有纯迹，玄无奥绪，克俾徽猷，长昭劝沮。其四。
涉魏徂燕，吉往凶旋，辅仁奚谬，福善终捐。沦光景昃，殒蔼秋先，长悲厚夜，空嗟小年。其五。祖驾宵陈，灵骖晓发，陇唯新隧，山多古阙。凛凛郊风，苍苍野月，寒暑交谢，声芳靡歇。其六。
（西安昭陵博物馆藏石）
№永淳０１０
【盖】
无。
【志文】
（上泐）也。（下泐）明松（下泐）德无亏，冰玉居心，襟（下泐）满乡闾，既□敬上顺（下泐）莹高（下泐）以（下泐）既得名（下泐）铨衡擢任□西府（下泐）恒心冀□眉寿遐（下泐）俄追，以永淳＊（下泐）于任所，寻绎春秋卅有□，（下泐）于州城北原＊□。（下泐）长悲宗族□而（下泐）□大□□路（下泐）亦□苗□之（下泐）之云尔（新疆考古所藏志，录自侯灿《解放后新出土吐鲁番墓志录》）
№永淳０１１
【盖】
失。
【志文】
大唐前安州都督府参军元琰妻韦志铭并序琰制君讳金，字千金，京兆杜陵人也。曾祖孝宽，周上柱国、大司空，隋雍州牧、相州总管、郧国襄公。祖津，皇朝太仆少卿、陵州刺史、寿光男。父琬，皇朝成州刺史，寿光男。君即公之小女，生而孝悌，幼而柔顺。行以自饰，礼以为容。
年洎有行，归於我氏。即魏安昌王孝则曾孙，隋兵部侍郎兴安公之孙，延川令之第二子也。举案期毕，如宾在甫。天胡不吊，遽收贞女之魂；地有何灵，光表贤姬之墓。以永淳二年正月十一日，终於韦氏家第，春秋廿有五。夜月沉辉，朝云掩夕。即以其年岁次癸未正月己丑朔十八日景子，权殡於雍州明堂县之毕原，礼也。琰凭藉旧眷，复承新。三星在户，谬参通德之门；百两愆途，仍滞芝兰之室。况在疾不视，临丧而归。事兼屯剥，痛忉襟府，鸿徽恐坠，翠琰斯周，泪尽临文，心穷对彖。乃为铭曰：
历夏遥绪，传商远庆，两宰联辉，双珠沓映。胤我大贤，爰膺半千，胎珠汉浦，孕玉蓝田。载诞淑德，行符闺则，悦礼孰诗，防疑慎惑。匪琢匪砺，不周不刻，桂吐便芳，松生即直。遐惟菲陋，谬辱嘉姻，异隽辞霍，如晋归秦。盘承诫旨，盟缺躬亲，未齐梁案，俄怆荀神。
（录自《隋唐五代墓志汇编》陕西卷第三册）
№永淳０１２
【盖】
无。
【志文】
砖。朱书。
大唐故伪吏部侍郎张欢夫人麴氏墓志铭夫人讳连字成，高昌伪左卫大将军ヌ之女也。积善无徵，奠楹人梦。粤以永淳二年二月五日婴疾，奄然物化，春秋八十有七。以其年岁次癸未二月己未朔廿四日壬午，窆於城北原旧兆，礼也。呜呼哀哉！乃为铭曰：
婵嫒淑质，肃穆风神，光浮月宇，影泛星津。笄年训诚，伉岁承宾，三从克顺，八敬方申。气序遄谢，年鬓伤人，壑藏匪固，台色徒春。黄鹤一别，紫剑双渝，柳需咽水，蒿＊飞尘。
（新疆博物馆藏志，录自侯灿《解放後新出土吐鲁番墓志录》）
№永淳０１３
【盖】
失。
【志文】
唐故处士张君墓志铭并序君讳潜，字玄德，南阳白水人也。原夫德水滔澜，派天潢而泻润；仁莲秀峙，分耸峤以崇基。盛赡联辉，卒难言记。曾祖良，齐任河阴县令；祖仪，隋任扬州江宁县主簿；父政，全真养志；并以冰霜洁操，水镜澄怀，丹笔显自江都，清琴挥音洛邑。君以凝华绚彩，朗煦韶辉，全节自娱，不希干禄。春杨门植，秋琴膝张，梦奠两楹，灾星二竖，徵□精，遘疾弥留。以咸亨五年八月十日＊於私第，春秋五十有二。夫人尉氏，以显庆四年五月五日亡，春秋有九。夫人尚氏，以永淳二年七月二日殒於私里，春秋五十有八。即以永淳二年岁次癸未八月景辰朔廿九日甲申，合葬於偃师县城北三里邙山之阳，礼也。嗣子敬仁等，宾终天之永隔，悲厚地之长遥，故勒嘉声，式彰厥善。呜呼哀哉！乃为铭记。其词曰：
遥澜淼淼，峻峙峨峨。琼枝秀萼，德水疏波。叶岩□玉，嵇峤摧柯。叹生涯之有促，□尘户之□夕。
（录自《隋唐五代墓志汇编》洛阳卷第六册）
№永淳０１４
【盖】
大唐故亡宫九品墓志
【志文】
大唐故亡宫九品墓志铭并序亡宫者，不知何许人也。爰自良家，入陪天阃，专一成性，淑慎居心。夙夜在公，小星之辉方耀；春秋非我，大年之数先穷。俄销蔽月之云，遽翦飘风之烛。
□永淳二年八月廿三日卒于宫所。即以其年九月六日葬于城西，礼也。春秋七十五。司存有忝，乃用铭云：彗星腾彩，朝日扬辉，既登秋笄，式侍坤闱。兰风载穆，薤露旋，厚夜，有去无归。
（周绍良藏拓片）

●嗣圣
№嗣圣００１
【盖】
粗糙不清。
【志文】
大唐故新安郡王墓志铭并序王讳徽，字玄祺，陇西狄道人也。自犹龙呈紫气之祥，如马感白云之庆，弘大业於天下，敷玄化於寰中，宝叶於是克昌，灵源所以增，故得翦八宏而建寓，廓六合而开家。茂实焕乎兰图，嘉声芬乎芸阁。高祖神尧皇帝，乾门而创业，横地轴以开基。祖太宗文武圣皇帝，握金镜以烛六幽，齐玉衡而朝万国。父泰，濮恭王，耸琼干金翘之英，出瑶台玉筐之贵，禀星昴之纯粹，锺川岳之精灵，韫庆於梦兰之辰，标奇於怀桔之岁，风神英爽，韵宇淹华，琼波万顷，玉山千丈。
词林振颖，翔皇凤而回五云；笔海安流，含紫贝而澄七耀。开石室於心镜，峙蓬岭於情峰。贞观二年，封越王、十六州诸军事。兔菀初开，即引曳裾之客；猿岩肇构，便有背淮之宾。寻领左武候大将军。式道而耀金吾，奇略而穷玉帐。十年，改封魏王、相卫等七州诸军事、相州刺史。又除雍州牧、左武候大将军。秀木忌於枝高，嘉树摇於众手，既被千人之指，竟从三至之言。十七年有诏，遂令之国。
俄复荣宠，改封濮王。但郧乡之居，实为形胜，山水萦回，山塘爽垲。王宿尚贞遁，於焉止足，每登峰陟峻，得谢客之欢娱；漱石枕流，符子荆之放逸。优哉游哉！於焉卒岁。惟王濯秀天津，控五潢而疏派；抽英白谷，分十枝而振景。体中和而毓性，资上善而ゼ灵。少挺神姿，幼标令望。雪峰衔月，未足比其高明；珠浦澄霞，岂可方斯朗润。爰以鸠车之岁，即隆分器之荣，以贞观廿一年封顺阳县开国侯，食邑七百户。承掌中之爱，接膝下之欢，遨游道德之场，萧散礼义之囿。
三墨八儒之异说，五车百氏之殊源，莫不探赜索隐，含滋搴秀。烟霏黝浪，跃虬翰以飞英；露洒玄波，矫鹰姿而峙润。思风才举，谈丛警万籁之音；丽藻方披，词锋映九光之彩。亦犹丹山烈凤，自呈五色之文；青田仙鹤，还振九皋之响，永徽四年，改封新安郡王，食邑三千户。门罗雄戟，空富歌钟，恬淡自居，清贞寡欲。俄丁恭王忧，号天靡诉，叩地何申，创巨痛於人伦，泣血缠於雅俗。以大唐永淳二年九月廿三门寝疾，薨於郧乡县之第，春秋。惟王含章内朗，博识外通，以跗琬叶之尊，处兰坂捂宫之贵，恭慎之道，禀自生知；孝悌之行，彰乎弱岁。
虽欢激楚之乐，终结思秦之悲。魂爽何依，独侣南枝之羽；神仪永谢，空余西靡之松。悲夫！即以嗣圣元年三月十四日迁窆於马檀山，礼也。佳城一掩，陇树空舂；绮观寂寥，绿苔生阁。呜呼哀哉！望山野之苍茫，听霜林之萧瑟，鸟含思而连飞，云带愁而迥出。即杳杳之玄夜，去昭昭之白日，嗟一化而无追，痛千秋之永毕。敬勒铭於泉户，庶披之而相质。呜呼哀哉！乃为铭曰：
琼枝折干，银津分津，连华丹极，承庆紫宸。铿锵词令，伟晔风神，敦诗悦礼，孝友基仁。其一。如松斯劲，如玉斯温，春归东阁，月上西园。山泉狎静，林塘弃喧，银钩露洒，紫颖星奔。其二。友悌纯深，温恭宿劭，花萼俱蔚，珠玉相照。雍雍缉睦，怡怡欢笑，未遇凤珍，俄延鹤吊。其三。苍茫寒野，萧索荒茔，依迟书柳，委郁飞旌。山空鸟思，野暗云平，一沦幽壤，万古风声。其四。
（录自《文物》一九八七年第八期）

●文明
№文明００１
【盖】
失。
【志文】
已泐。
（上泐）黄府君墓志（上泐）日下之天（下泐）知□用名立□□□□□初任同文□字郎，又转□□□寺守□丞，典兹属国，□彼司□。又任祠部主事。（下泐）德之宏规，□□耳之妙旨。□定□道（下泐）情□□之韬□密居心出入凤凰之（下泐）斯□□隶□高□不□□降泣（下泐）以文明元年四月二日卒於□□私第，春秋五十有四。
□以其年岁次＊＊四月＊＊朔廿二日＊酉窆於河南□□北邙山之某（下泐）峤，滔滔阅水。悲莫悲（下泐）嗣子仲思伤瓦锺之绝养，□□仞之□倾。（下泐）乃为铭曰：
（上泐）八孝□顷，七泽遥涟。地出簪□，人惟圣贤。德（下泐）还同旅次，更似黄泉，诞生夫子，有□自（下泐）齐降□同文班（下泐）冀跃（下泐）川衡□，卜兆杨＊，（下泐）石□长。
（录自《隋唐五代墓志汇编》洛阳卷第六册）
№文明００２
【盖】
大唐故郭府君墓志铭
【志文】
大唐故濮州刺史太原郭府君石志铭并序君讳敬宗，字守坚，太原介休人也。丹乌警业，始□分封之祉；□□□国，终承建侯之庆。备诸史，□略而详。祖环，（下泐）从魏武帝西入关，授度支、都官、七兵三尚书，大丞相府右□□大司农，秦、歧二州刺史，侍中，赠尚书右仆射，临淄贞公；祖行□，□□国□光禄大夫，左卫大将军，瀛、卫、怀、蒋四州刺史，洪明（下泐）军行军总管，上柱国，武山郡开国公。大业四年，总□功臣，始□□亚侯，与观王等一十四家，并令子孙承袭。父俭，隋任右千牛鹰阳郎将：或□华八命，或功参四履。如搏鸿翼□勋，意挺鹰扬之顾。君神姿克嶷，□骨惟奇，对日耸其嘉声，辩月飞其敏誉。年方志学，爰从筮仕，调为文德太皇太后挽郎，即授幽州都督府仓曹参军事等，转东宫□□舍人，鹑觚、盐泉二县令，俄除左千牛府长史、司津监丞，加朝散大夫，行昌乐令，历滑、越二州司马，赵州长史，迁使持节密、济、濮三州刺史。以舞鸾之政，申展骥之材，宣纳对铜龙之扉，分符映水苍之玉。频从列职，累著能名。而阅水惊澜，硕义委照，未践文昌之寄，行从京兆之徵。以文明元年七月廿三日，薨於洛阳修义里第，春秋七十有四。即以其年八月十一日权窆於东都之平乐原。夫人范阳张氏，皇朝左卫大将车、上柱国、范阳郡公延师之第三女也。五相流芳，地华连邙；四□驰美，门肃余箴。晷阻玄泉，未叶西阶之礼；台幽白日，徒深东望之□。□□哀哉！乃为铭曰：
分同庆远，胤□枝繁，簪裾允袭，杞梓攸存。干霄比岫，浚汉争源，既标金友，还垂玉昆。其一。河海写状，星辰授祉，肃肃万寻，昂昂千里。绾墨□誉，分擅美，抱素怀贞，含宫咀徵。其二。九流必洽，四知逾慎，雅遵旁孚，循猷远振。赁门成祸，凤拳贻衅，剑忉同波，魂伤别殡。其三。原隰来□，炎凉遽□，一怆幽明，共悲今昔。松新月满，山深雾积，永美芳图，空留沉石。其四。
（录自《隋唐五代墓志汇编》洛阳卷第六册）
№文明００３
【盖】
失。
【志文】
大唐故朱府君墓志君讳宝，字伏宝，洛阳人也。先宗植祉，衣锦移太守之荣；□□敷信，折褴表直臣之节。衣冠礼乐，百代攸推；道德贤良，千□所袭。祖彦，齐仪同三司、会稽太守；入综仙闱，出谐露冕。父□，隋齐州司马，迁荆州别驾，道光齐甸，化洽荆阳。并孝友基身，廉贞植性，屡资匡弼之德，重申毗赞之功。政教逾彰，□讹□屏。君器宇沉邃，毓质温恭，隆至性於生知，体深仁於妙道。砾平弦直，爱上乐贤。信有黄金之诺，行无白之玷。浮云名利，不徒羁束之劳，明月林亭，贞得逍遥之致。然公材伫构，方启峻於干霄；而清露易曦，奄兴悲於流电。粤以龙朔三年七月二日终於立行里，春秋七十有三。夫人吴氏，凝姿蕙畹，流雅韵於清风；挺质桂岩，照澄晖於朗月。爰昭四德，俯契三从，贞顺□□宜家，将劝祟於徙宅。时行冀野，旒兴宝对之欢；有跪梁庭，方俟齐眉之敬。且谓寿延松实，凌清雪而逾贞；不图气掩□花，犯颓风而早落。以文明元年七月七日遘疾，终於尊贤里之第。春秋八十有四。粤以其年岁次甲申十月己卯朔廿四壬寅，合葬於北邙山之原，礼也。呜呼哀哉！乃为铭曰：
长源□□，崇基峻峙，衣锦为荣，折槛标英。金组代袭，朱轮继轨，□□玉质，霞蔚□起。其一。诞生时彦，仁孝自天，□□□义，志尚□□。方□冀野，作敬梁筵，行矣双，归於九泉。其二。素骖移□，丹萦空，山昏苦雾，树咽悲风。松门易掩，柏泪难穷，石表德，芳声永隆。
（录自《隋唐五代墓志汇编》洛阳卷第六册）
№文明００４
【盖】
失。
【志文】
首题疑非原式。
唐朝散大夫苗君墓志铭君讳裕，字君绰，颍川长社人也。十一代祖汉景二年封潞县侯，食邑屯留，子孙因家焉。曾祖贵，魏封安乐郡开国侯；祖壬，齐谏议大夫。公以隋开皇二年州贡进士，行修廉洁，射策甲科，起家授朝散、游骑尉。爰届贞观之嗣，迁授上党郡主簿。职总群司，能官氵位政。公夙彰令誉，洞晓幽微。属唐起运，先赴义旗，勇决骁雄，摧破凶党，特授朝散，崇德赏功。识道味之深浅，知荣辱之倚伏，虽佩荣职，非其愿也。於时丘园守素，体道居贞。上元不鉴，春秋八十有六，嗣圣元年二月戊申朔十二月己未，奄从风烛，哀哉命也！哲士云亡。夫人郑氏，乃隋骠骑将军、刺史璋之孙也。贞专淑顺，圣善母仪，肃穆闺闱，防闲内则。风枝不静，早巳殂落，以天和元年实沈之岁，羽形物化。即以其年十月甲辰朔二十九日壬申合葬於屯留故邑城北一里之原。恐田成碧海，渚变松峦，勒铭记於玄扃，词曰：
穆穆轩黄，绵绵后稷，贵贱彰显，嘉禾播殖。休烈鸿猷，信芳垂则，允嗣英哲，皇王羽翼。泉扃永，何龄瞬息。
（录自《屯留县志》卷七）

●光宅
№光宅００１
【盖】
失。
【志文】
大周故处士宋君墓志铭并序君讳益容，字公范，京兆长安人，汉议郎给事中仲子之裔也。因官至此，遂居於斯。祖朝敬大夫；父右武卫录事参军。公生而敏慧，长而沈裕，友爱性成，孝谨天资。洋洋器局识度，洒洒文章词藻，蕴清勤磊落之气，抱精纯粹美之具，渐加三顾之隆，克承百代之统。鸣舞风烟，挥天池而矫翰；雇眄大陆，腾云路而飞翔。何乃怡情泉石，睹富贵如浮云；纵容邱壑，轻名利若蔽屣。寄怀高山流水之上，放旷云溪石室之间。寻青踏翠，慕箕山之逸；拂石探月，景颍水之名流。
静话秋水，亡非落叶依草之情；高谈风雪，竟似野鹘翻云之意。岂知逝水如斯，藏山不固，珠光沉於丙夕，玉树埋於仲秋。春秋七十有一，唐景龙三年七月十三日卒於私第。於大周光宅元年岁次甲申三月壬辰朔二十六日丙午葬於鹿台乡东南之高原，礼也。恐山河变迁，刊石立铭，以志泉壤。词曰：
皇矣先生，惟德是明，赋性孝友，敦崇笃行。人爵既卑，天爵滋醇，温雅冲淡，与世无争。阅水而逝，姓字永存，表铭亿载，天地斯□。
（录自《隋唐五代墓志汇编》北京大学卷第一册）
№光宅００２
【盖】
大唐故冯府君墓志铭
【志文】
大唐故中散大夫行内常侍冯府君墓志铭并序公讳士良，字□业，并州太原人也。其先出於妫姓，自郑大夫简子之後，代为望族。若乃状益常而市义，才标上客；翊光武之戡伐，名冠中兴。至於魏据龙图，晋膺宝历，璋弈叶，缨绂蝉联固以照烛当时，芳猷不绝。祖兴，隋嘉州司马；体仁基德，政绩叶於宣条。父振，皇朝始州参军；清才俊茂，利用裨於德化。
公幼而岐嶷，雅擅温恭；长而爽悟，尤称砥砺。贞观九年，起家文林郎，出入宫闱，始终勤恪。至永徽元年，任掖庭局丞。三年，迁给事郎，至五年，任朝散郎。
显庆之际转内谒者监；寻除内给事。乾封元年，奉敕检校合长年药，成，特垂优诏曰：士良性韫贞淳，行归忠厚，积勤陛闼，诚效有间；恭职门闾，夙夜无怠。
近参五药，式罄一心，宜在超升，以旌劳旧可内常侍，判南北衙事驱驰岁积，恩幸日隆，处断公平，勘覆明允。总章二年五月十七日诏曰：内常侍士良，植性忠谨，在公恭恪，分司局门，劳效式昭，参典＊方，心力斯罄，宜从荣奖，升以优班，可中散大夫行内常侍。以丝竹之伎，克谐律吕，剑钺之寄，亲信□归。覆之御仗，兼掌声乐。且夫五星承於帝座昭彰清汉，亦犹三台辅於皇极，辉煌天衢以公旧德可称，亟延优奖金阙之内，加於宠章；玉阶之前，光於近列。历职华显，崇班递任，抚善伊默，称疾弥留，粤以永淳二年六月三日，薨於贞安里第，春秋七十有八。惟公执德清亮，履道贞白，居家则孝，奉国则忠，彰善嫉恶，待贤虚己。翼翼事上，蹇蹇匪躬。操行无违，周慎是务。加以宿植德本，深信法门，悟苦空而无倦，勖身□而匪懈。岂意玄穹歼此明识。以今光宅元年岁次甲申十月己卯朔廿四日壬寅窆於龙首之原，礼也。悲夫！松风萧瑟，薤露凄清，长辞帝里，永佳城。有子万迪等。嗟陟岵之无依，痛寒泉之永久，冀幽灵之如在播增徽於贞石，其词曰：
流之远矣，导彼洪源；族之美矣，发自高门。□人代及，福禄犹存，似兰之馥，如玉之温。其一。聿循祖□，增□□烈，为砥为砺，且明且哲。居盈必损，处弥洁，扇彼贞风，挺斯奇节。其二。圣主择能，惟才是与，以耳目，委其心楫。华绂斯崇，章式序，便繁既掌，密勿攸处。其三。用资性道，忠非外修，惟清惟一，虽休勿休。大年匪借，翌日无瘳，舒波易往，羲驷难留。其四。理实固然，事有必至，生岂共一，死期无二。忽谢高明，遽潜玄秘，如何邈矣，悲哉此地！其五。卜兆已终，吉辰俄及，遥裔龙湫，逶迟凤隰。陇月霄悬，山风晓急，德音方绍，贞仪永戢。其六。
（西安碑林藏石）
№光宅００３
【盖】
失。
【志文】
大唐故右威卫将军上柱国安府君墓志铭并序　　国子监祭酒郭正盖天分景宿，文昌垂列将之名；地括群流，师贞建丈人之号。故隆周启统，掌兵司于司武；炎刘御历，制众在於将军。然则简材以任爪牙，选士而为心膂。
稽之旧典，代有其人。君讳元寿，字茂龄，凉州姑臧人也。川横玉塞，人多刚悍之风；地忱金方，俗负坚贞之气。关西骑士，武贤之代习兵符；陇右良家，充国之门傅剑术。曾祖弼，周朝服侯；幼挺人英，夙标时望。丹山纟卒羽，响振朝阳；紫阙腾鳞，光流下稷。祖罗，周开府仪同三司，隋石州刺史、贵乡县开国公；质表璋，器惟瑚琏。衣冠佐夏，道叶调梅。锺鼎迁周，化□分竹。父兴贵，皇朝右骁卫将军、左武卫将军、冠军将军、上柱国、凉公，别食绵、归二州实封，六百户克施在封，六百户克施在操，匪躬成节。以功诏爵，爰颁锡壤之荣；以德命官，载启衔珠之秩。公庆门贻祉，华宗诞秀。践忠信以立身，执恭谦而待物。博通才术，备闲道艺。星飞楚剑，见水裔之浮蛟；月上燕弧，睹云衢之落雁。聚壤为阵，少怀军伍之心；裂帛成旗，早习兵戈之用。年始弱冠，时属经纶。效款河西，同宝融之归国；韬光陇右，等葛亮之须期。武德五年，奉秦王教，追入幕府，即授右库真。身凤邸，泽厚命车；飞名菟园，恩均置醴。於时皇基肇建，二凶构逆。公特蒙驱使，委以腹心，奉敕被甲於嘉猷门宿卫。既而内难克除，太宗践极。爵禄攸设，先酬擐甲之劳；赏命所加，用答披荆之。特拜公右千牛备身。
贞观元年，突厥颉利可汗拥徒卅万众来寇便桥，太宗亲率精兵出讨。吉利遣使乞降，请屏左右，太宗独将公一人於帐中自卫。其所亲信，多类此也。至三年，凉公以河右初宾，家业殷重，表请公归贯检校，有诏听许。公优游乡曲十有余年，後奉恩敕，遣公充使西域，册拜东罗可汗。皇华远迈，声浃於殊荒；天节高麾，威加於绝域。使还，诏授左领军卫妫泉府果毅都尉。任参五校，允属於典戎；职总千夫，实资於御侮。寻丁凉公忧去职。茹荼泣血，殆将灭性。服阕，转授左屯卫蕲川府果毅。公以太夫人年老，请解职归侍，恩敕以公藩府旧寮，持令带官就养。复丁内忧解任。灰未周，墨旋及，夺情蒙授益州武威府果毅。至永徽年中，贺鲁叛常，惊扰沙塞。贰师振旅，将荡毡裘之孽；五道分麾，实藉偏裨之伍。
别敕差公充葱河道检校军马使。贼平军回，加授右武卫义仁府折冲都尉。押玉同贞，壶冰比洁。明以察政，黠吏无以匿其情；直以当官，邪人不能挠其法。肃戈紫掖，惟才是寄；司戟王阶，任人尤切。龙朔三年，迁授右骁卫郎将。麟德元年，又加授左监门卫中郎将。二年，告禅云郊，升中岱岳，公亲於坛上供奉，恩诏加授忠武将军。咸亨元年，又加云麾将军。董兵栏，先伫於干能；掌卫宸轩，必资於忠勇。三年，加拜右骁卫将军。上元元年，又迁授右威卫将军。竭诚莅政，勤著於六戎；励节富官，功宣於八校。然以逝川不驻，藏壑易迁，方延刻玉之期，奄遘盈瑰之衅。以永淳二年八月四日遇疾，薨於东都河南里之私第，春秋七十有七。天不兴善，叹轸簪裾；人之云亡，悲感行路。恩诏以公藩朝左右，备立勋庸。
特令陪葬昭陵，以申惟旧。葬事所须，并宜官给。晋臣疏隧，自居芒阜之前；汉将开坟，终依茂陵之侧。胤子右武卫良社府果毅神感等充穷剡思，孺慕婴心。擗地无追，号天罔极。龙璋筮宅，俾安厝於千古；凤篆图铭，庶腾芳於万叶。铭曰：
妫水导源，凉土开国，星垂兽象，地分龙勒。家挺异人，门传令德，旷野崇训，仪台阐则。其一。运锺标季，时逢会昌，天临万宇，云罗八荒。显考投袂，爰归圣皇，惟君奋节，亦奉兴王。其二。帝图肇创，国步犹阻，十角外侵，二凶内侮。任参戈戟，寄同心膂，玉帐斯卫，金门载御。其三。继明登历，仪乾缵构，逐菟论功，攀鳞录旧。赏繇恩洽，荣因宠授，白羽肃兵，青旗荡寇。其四。武贲务总，鹰扬望华，力能禁暴，威足闲邪。电发铜首，星飞镆铘，宏谋聚石，妙算□沙。其五。紫绶升班，金章列位，长衢曜戟，高门纳驷。爱士分车，倾宾辍馈，弃玉成宝，遗财立义。其六。虞谷驰辉，鲁川阅水，道飙易灭，夜河难恃。大树云摧，哲人其萎，悼深捐织，悲逾罢市。其七。聪な兴感，抚屡伤情，泽均诏葬，恩侔赐茔。祁山构象，夏屋成形，道被存没，礼极哀荣。其八。生也有涯，死而不作，缋车宵警，铜池晓跃。桥阳是寓，狄阴攸，路转悲惨，窿骞吊鹤。其九。
诞生厥胤，至性纯深，循陔茹泣，望屺崩心。规坟月岫，架陇云岑，敬勒铭於金石，庶永播於徽音。其十。
光宅元年岁次甲申十月己卯朔廿四日壬寅奄葬。
（西安昭陵博物馆藏石，录自《昭陵碑石》）
№光宅００４
【盖】
失。
【志文】
唐故将仕郎吕府君墓志之铭并序君讳□，字玄爽，洛州洛阳县人也。原夫姬迁殷历，荣丘享裂土之封；汉纂尧图，轩宫郁仪天之贵。自兹以降，踵武簪裾，高材盛业，辉映锺鼎，厚位崇班，今可而略。曾祖□，周任齐州司马；题舆四履之郊，海沂申其有穆；展骥百城之右，邦国资其不空。祖度，越州录事参军；枢键六曹，参戎列岳，纠慝千里，桢属城。父德，皇朝文林郎；修翼增骞，已渐搏扶之势；远趾高步，将阶若灭之涂。君袭绶昆岩，联芳桂圃，未绍干云之构，俄沉见日之城。以乾封二年十月廿□日遘疾，终於洛阳县子来乡延福里之私第，春秋有三。呜呼哀哉！呜呼哀战！夫人程氏，雍州＊县尉香政之次女。调露二年正月廿九日，终於洛阳县都会乡喜善里之私第，春秋五十有一。以光宅元年十月廿四日，迁合葬於洛阳县平阴乡之界，礼也。子思温等，恐高峰为谷，巨海成田，不识张詹之垄，行迷原氏之阡。
呜呼哀哉！乃为铭曰：
粤若稽古，因生命氏。周道惟新，师臣锡履。其一。龟组□辉，韶钟叠映。
谋孙翼子，祚传余尘。其二。曰祖曰父，位不充量。显允夫君，徽猷靡尚。其三。
皇天无亲，与善徒言。未穷上寿，俄坠三泉。其四。平阴之野，卜云其吉。地下修文，此焉滕室。其五。云愁日黟，地古松秋。唯余介石，景誉□□。其六。
光宅元年十月廿四日　　　（录自《隋唐五代墓志汇编》洛阳卷第六册）
№光宅００５
【盖】
失。
【志文】
大唐隋洛州司马张公墓志铭并序夫凤凰将＊，骨□出壳而无比；芝兰养性，芳香易代而不改。由是和璧有山，出乎荆石，名驹在种，生於湟水。公讳文成，字庭训，南阳白水人。晋茂先之苗裔，汉平子之弈叶。居实之地，当股肱之望，□宇依山，幸□松柏悦茂；安基□浦，且得江湖长忘。恣风烟之赏，□人智之情。林野阡□，山□迂郁。泉石丰其体状，渔采多其暇□。曾祖安，周任凉州刺史，总辖敷州军戎事；六条闻其美誉，千里善其安抚。术同吴起，夷狄仰其威恩；词高鲁连，戎马不生郊境。祖嘉，隋雍州司马；职近龙楼，位临鸾署，飞名擅价，声驰九掖之中；锁俗词人，风□八川之外。父宗，皇朝任荆州江陵县令；化吴越蛮。光宅元年十一月二日，终於私第，春秋年八十。龙安乡仁贵里龙门山下，地惟堆阜，不假封丘；陇即岩阿，自然松柏。呜呼！阴阳何为？鬼神何已？而使龟鹤长生，蜉蝣近死。虽幽冥之虽咎，终恨不平也如此。其词曰：
秋来早衰，霜飞木落。倏类隙驹，忽如舟壑。□□既占，玄扃□□，□去无薪，葬之棺椁。其一。恍兮其生，惚兮其死，将归升□，是□□□。西山落日，东川逝水，即此冥灵，重谐□顷。其二。
（录自《隋唐五代墓志汇编》山西卷第一册）
№光宅００６
【盖】
失。
【志文】
铭文未完，似刻於左侧，失拓。
唐故飞骑尉张君墓志君讳举，字全节，南阳白水人也，张罗之苗裔。昔张仲佐周，诗人纪其芳烈；留侯辅汉，班史叙其徽猷。枝叶相晖，兴乎盛族。祖山高，任贝州刺史；父遮，隋任州长史；或裁规锦邑，或作牧平蕃，君勇冠三军，才堪七略，问罪辽碣，蒙授飞骑尉，并赐布帛，礼也。上元年中，版授金州西城县令，至仪凤二年，又授郑州阳武县令。既而梦楹未兆，奄切藏舟之悲；琼环靡谈，俊结临川之叹。春秋八十有四，窆穴私室。伏惟夫人刘，禀质华胄，挺秀芳姿，内礼外仪，重规叠□。同{穴牛}既毕，妇道先明，好合之情，有同琴瑟。既遗荼毒，毁瘠过常，先後异时，周皈窀穸。但以酆城两剑，不复长分；巫峡孤犭爰，哀吟顿绝。今以光宅元年岁次甲申十一月戊申朔十三日庚申合葬於故邺城西南六里。恐年深代远，谷变陵迁，勒斯玄石，冀无妄焉。乃为铭曰：
白鱼舟跃，月凤岐翔，余庆锺美，世诞忠良。维君构绪，令德弥光，高风雨□，雅量汪汪。一时杞梓，百代璋。其一。西光已谢，东注难停，时不我与，梁木方倾，一归郊野，不（录自《隋唐五代墓志汇编》河北卷第一册）

●垂拱
№垂拱００１
【盖】
失。
【志文】
唐故州司户参军事□□格府君墓志铭并序君讳处仁，字处仁，汝南郡人也。昔者任□□□朱宣所以开其业；奇子日未，玄冥所以著其（下泐）王父而斯乃复公侯，而音徽备乎家谍，此可略而言焉。七叶祖班，（下泐）刺史、□东平相。曾祖□後魏殄寇将军、雁门郡守，因而家焉。祖显，龙骧将军、云中郡守，□□文皇帝迁洛，授青州刺史。并极天生哲，出地成芬。雁门以智北来游，遂声雄於朔野；（下泐）南可运□□茂於中原。
父，齐殿内将军、开府、祭酒、冀州别驾。若乃将军逸气□□□而成□别□□才蹑□沂而化咏。跃马之荣未极，幼驷之贶攸归。君□蕴白蛇，出白荆峰之下；光飞紫＊，腾於渥水之□。□□德□成珍，已超双；不称力而为贵，自轻千里。
爰初启迹，即□高踪，标幼识於时□，敦老成於雅俗。道有在而成咏，学无微而不究。备九德以□衢□，总百行而为干橹。属有□八驭，广贲宏才，起家授正议大夫，雅非其好。既而南风不竞，东□肆虐，□□构舌，道□君子之消；天地方屯，时遇贤人之隐。君乃含华戢景，埋闻灭见，□□□华戢景，埋闻灭见，岂违方而忤物，宁遁俗以全真。同焉易混，介然难杂，故得适时攮□□□羿淀之墟；深已怡心，将蹑巢由之路。俄属贲宫启运，既出谷而乘云；三径潜姿，未登□□挠日。
然则旌蒲荐委，迈轴难留，屈情随谍，任管州司户参军事，俄又应诏举射策甲第，授州司户参军事。黄童雅誉，既夙表於无双；郄诜高举，复已登於第一。衡流拭目，朝贵倾心，朗於黄阁之荣，许以丹霄之价。而柱史必归於又损，乃就方书；柳下惟惬於安卑，遂从□玉。庶使龟龄可驻，鹤饣任方调，而未极中寿，俄终下列。贞观六年五月十五日遘疾终於州之官第，春秋五十有六。惟公情田□逸，灵台□绝，忠孝率於天至，仪表冠於人伦，雅思无□□才不竭。固已追方曩迹，见重当时，粤惟□艺，尤工吏道，利器攸施，盘根靡滞，含毫所及，□□无留。
剖断文词，迄今人间讽诵。又同母兄德仁，昔在隋朝，誉闻四海，时称八俊。君之器□□□谓，昆季齐名，二陆斯在，三张可嗣，遐迩钦祟，声芳藉甚。遽悲易篑，空恨留书。夫人赵郡李氏，齐竟陵王祖钦之孙，隋郑州司功德玮第二女也。
柔明在性，淑匿居心，承域内之芳□，禀门中之稚训。四德攸备，王度之爽於幽闲；百两于归，金夫庶极於偕老。故得齐眉展敬，绩羽□□，而奄怆孤魂，遂叶孀妻之谥；俄悲双影，空伤寡嫒之词。既而曾闱阐教，孟邻垂范，□吴鹤之哭，则训子逾深；勖陶侃之诚，则待宾何匮。故能使八龙盈室，两骥充衢，号道岐＊□，庶传芳於有炜，而□婴同穴，哀永逝於来归。以永徽四年五月九日遘疾终於里第，春秋五十有二。粤以垂拱元年岁次乙酉二月丁丑朔八日甲申合葬於邙山＊水之西原，礼也。有子辅元，朝请大夫、守洛阳县令、上柱国、梁县开国男。学冠辩＊之博，文擅龙之彩，迈铜章而克懋，抚圭邑而斯清。悲手泽之无及，痛慈颜之遂远，扬名已就，哀送方中，式凭翠琬，用□□□。其词曰：
金天之胤，水官之长，曾派灵长，洪基直上。□冠□惊，雁门驰响，中垒宣威，专城懋赏。聿生奇士，实表宏材，光分剑室，影焕珠胎。三冬克就，日行敦该，名高宠集，学茂荣开。莺谷遭□，□□振影，□清龙关，人思骥骋。昆石词高，川化水，才穷遐算，俄沉驶景。□□□□，□彼小□，冀畦垂＊，杞堞崩心。训符曾织，规弘孟衾，旋曦露草，奄怆风林。哀哀孤胤，光光殊宠，三孝莫申，四时徒奉。载深蓼慕，爰崇柏陇，遽徙滕城，遂扃杨□。邙山北拒，＊水东分，天垂落日，地积愁云。松阴入堑，草色笼坟，九原何作，万占扬芬。
（录自《洛阳出土历代墓志辑绳》）
№垂拱００２
【盖】
失。
【志文】
唐故贺州桂岭县丞谭君墓志铭并序公讳德，字钦明，清河郡人也。昔者金天握契，开基系凤纪之图；土疏邦，倾盖揖麟郊之圣。耸瑶柯而分玉溜，燮上弦而步中衢。联华国史，演蔼家牒。曾祖龙，隋邓州司马；祖ヌ，隋京兆郡渭南县令；父才，任宋州宋城县令；并材标杞梓，道润，凌九万於南鹏，逸千里於西骥。名蕃上佐，银章应化鹤之祥；奥壤神皋，墨绶展驯鸾之异。公凝桂薄，髫年表对月之奇；袭蔼兰庭，劲质羽含虱之干。清峰罩景，架千丈於嵇枝，翰苑披霞，缛九光於潘锦。岂止子居宝锷，孤标仲举之谈；夷甫瑶林，独朗冲之鉴。既而ぷ余韫业，先光拾芥之荣；翊绵驰芳，载叶亨鲜之化。释褐任苏州吴县尉，贺州桂岭县丞，弹毫析滞，誉高＊渚之流；举烛扬辉，道溢龙垌之野。文昌伫懿，方接响於充庭；京兆收魂，遽摧芳於瘗玉。以仪凤三年四月廿三日遘疾，大渐於扬府耀德之弟。夫人张氏，粤若锡弧流庆，星躔次翼轸之墟；誓□腾勋，云阁纟卒山河之绩。故能英灵接武，簪组骈徽，矫轻翰於天衢，轶□声於日路。夫人仪星降质，应月含姿。态写苕华，警春业於溽露；词高柳□，委寒霰於翻风。断织凝规，ひ组之容克劭；长筵罢赏，云雨之彩俄沦。以上元三年九月廿六日遘疾终於桂岭官舍。以垂拱元年三月廿八日，合窆於邙山之东北，礼也。云飘＊幄，空余白鹤之宾；日下穷泉，行发青乌之兆。昔年举案，齐郊写和凤之音；今日幽扃，襄渚下双蛟之影。丹旒素，惨□雾於荒阡；楚挽周箫，结凄风於迥隧。嗣子克勤等，趋庭禀训，既习礼□明诗；登□申哀，亦崩心而沥胆。梓茔开瑞，叶爽垲以安神；桑海迁流，庶□珉而显德。其词曰：
轩丘庆远，鲁策声融，旋源沃日，{洗金}干横空。舞鸾凝化，展骥裁风，珠胎应□，玉气生虹。其一。器宇端详，神襟朗俊，性壑烟远，情峰天峻。迥罩嵇枝，孤标□仞，三绝韫业，九皋流韵。其二。牵丝藻务，翊锦飞荣，冰壶自洁，水镜逾清。福□贵□，高位难并，倏惊梦玉，旋悲奠楹。其三。荆岫绛祯，苕华绚色，情含六顺，道□四德。月映清词，霞披断织，辉遽掩，兰芳不极。其四。
兆发龟谋，茔分鹤□，容卫肃以齐列，泉台杳而终。青松务惨，白杨风思，勒翠琬而腾文，□□而显懿。其五。
（录自《隋唐五代墓志汇编》洛阳卷第六册）
№垂拱００３
【盖】
大唐故中书令赠光禄大夫秦州都督薛公墓志铭
【志文】
大唐故中书令兼检校太子左庶子户部尚书汾阴男赠光禄大夫使持节都督秦成武渭四州诸军事秦州刺史薛公墓志并序天之网者日月，其道可以烛大；地之纪者河海，其才可以营中国。然则上下＊阴阳，三阶平，四方晏，非贤臣孰能为此哉！公讳震，字元超，河东汾阴人也。高祖聪，魏给事黄门侍郎、御史中尉、散骑常侍、直阁、辅国二将军、都督齐州诸军事、齐州刺史，赠车骑将军，仪同三司，谥曰简懿。曾祖孝通，中书、黄门二侍郎、银青光禄大夫、散骑常侍、关西道大行台右丞、常山太守、汾阴侯，赠车骑将军、仪同三司、青郑二州刺史。祖道衡，齐中书、黄门二侍郎，隋吏部、内史二侍郎、上开府仪同三司、都督陵邛裕襄四州诸军事、四州刺史、襄州总管、司隶大夫，皇朝赠上开府、临河公。父收，上开府兼陕东道大行台金部郎中、天策上将府记室、文学馆学士、上柱国，汾阴男、赠定州刺史、太常卿，谥曰敏。勋高事夏，道盛匡殷。鲁国来朝，滕侯共薛侯争长；魏君请见，薛公与毛公并游。能传其业，谋孙而翼子；不陨其名，象贤而种德，尊官厚禄，勋灼宇寓，盛族高门，荣耀天下。公籍祖宗之休烈，禀岳渎之胜灵，含淳光，吸元气，邹人之里，夫子幼孤；汉相之家，少翁初袭。六岁，袭汾阴男。受左传於同郡韩文汪，便质大义。闻天王狩於河阳，乃叹曰：周朝岂无良相，何得以臣召君！文汪异焉。宰辅之器，基於此矣。八岁，善属文，时房玄龄、虞世南试公咏竹，援豪立就，卒章云：别有邻人笛，偏伤怀旧情。玄龄等即公之父党，深所感叹。名流竦动，始揖王公之孙；明主殷勤，俄称耀卿之子。九岁，以幕府子弟，太宗召见与语。十一，弘文馆读书，一览不遗，万言咸讽。通人谓之颜、丹，识者知其管、乐。十六，补神尧皇帝挽郎。十九，尚和静县主。衣冠之秀，公子为郎；车服之仪，王姬作配。廿一，除太子通事舍人，仍为学士，修晋史。太宗尝夜宴王公於玄武内殿，诏公咏烛，赏彩卅段；他日，赋公泛金塘诗成，谓高宗曰：元超父事我，雅杖名节；我令元超事汝，汝宜重之。
廿二，迁太子舍人。永徽纂历，加朝散大夫，迁给事中，时年廿六。寻迁中书舍人、弘文馆学士兼修国史。仍与上官仪同入阁供奉，从容朝制，肃穆图书。清晨入龙凤之池，薄暮下麒麟之阁。东京辞赋，孟坚共武仲齐名；西国文儒，刘向与王褒并进。中书内省旧有磐石，相傅云内史府君常踞以草诏。公每游於斯，未尝不潸然下泣。时高宗初违谅ウ，庶政唯新，公抗疏言社稷安危，君臣得失。帝登召赐坐曰：得卿疏若处暗室睹三光，览明镜见万象，能长如此，台铉而谁？公之姑河东夫人，神尧之婕妤也，博学知礼，常侍帝翰墨，帝每谓曰：不见婕妤侄一日，即疑社稷不安。卅二，丁太夫人忧，哭辄欧血。有敕慰喻。起为黄门侍郎。
累表後拜。帝见公过礼，泣而言曰：朕殆不识卿。遂至毁灭，曾是为孝。邻居辍事，怆吴隐之哀号；天子相忧，叹何曾之毁瘠。修东殿新书成，进爵为侯，赐物七百段，敕与许敬宗润色玄奘法师所译经论。疏荐高智周、任希古、王义方、顾胤、郭正一、孟利贞等有材干。河东夫人谓所亲曰：元超为黄门虽早，方高祖适晚二年。以居丧羸疾，多不视事。卅四，出为饶州刺史。在职以仁恩简惠称。有芝草生鄱阳县。，帝梦公，追授右成务。一，复为东台侍郎。献封禅书、平东夷策。以事复出为简州刺史。岁余，上官仪伏法，以公尝词翰往复，放於越之邛都。耽味易象，以诗酒为事。有醉後集三卷行於时。五十三，上元赦还，诣洛阳，帝召见，拜正谏大夫。孝敬崩，诏公为哀策。时间谠议，初求贡禹之言；朝有大文，即命王之笔。五十四，拜守中书侍郎，寻同中书门下三品。此後得知国政者五年，诏敕日占数百，帝曰：得卿一人足矣。赐良田甲第，恩礼甚隆。
驾幸汝，观射猛兽，公上疏以为不宜亲临，手敕答曰：忠诚显著，深纳至言。加中大夫，守中书侍郎、兼检校太子左庶子。绿绨苍，下西掖而生光；乌仗黄麾，入东朝而动色。诏公河北道安抚大使。公状荐才宜文武者二千余人。帝尝机务余，语及人间盛衰事，不觉凄然，顾谓公曰：忆昔我在春宫，髭犹未出；卿初事我，＊亦未长。倏忽光阴卅余载。畴日良臣名将，并成灰土，唯我与卿白首相见。卿历观书记，君臣偕老者几人？我看卿事我大忠赤，我托卿亦甚厚。公感咽稽首，谢曰：先臣攀附文帝，委之心膂；微臣多幸，天皇任以股肱；父子承恩，荣被幽显。誓朗然身奉国，致一人於尧舜。窃观天仪贬损，良以旰食宵衣；唯愿遵黄老之术，养生卫寿，则天下幸甚。赐黄金二百镒。明年，诏公知内外百官考。驾幸九成宫，尝急召太子赴行所在，帝於箭括岭帐殿候之。及至，置酒张乐会王公等，有诏酣谑尽欢。即目各言一事，时太子、英王、今上侍。公曰：天皇正合易象，臣闻乾将三男震、坎、艮，今日是也。帝大悦，群臣称万岁，声溢岩谷间，传闻数十里。赐物百段及银镂钟一枚。时吐蕃作梗河源，诏英王为元率。公赋出征诗一首，帝览而嘉之，亲纡圣笔，代王为和。天文烂烂，月台而星连；睿思飘飘，云飞而风起。君臣之际，朝野称荣。大理尝奏疑狱，理官请论以死，公对御诘之，吏不能应。帝凛然改容曰：向不得元超在，几令我杀无辜！百僚震肃。时北胡未静，公亟请寨垣备兵。俄而伏念南侵，适会王师北首，不日戡歼。朝廷系赖之。
疏荐郑祖玄、贺ο、沈伯仪、郑玄挺、颜强学、杨同、崔融等十人为崇文学士。
帝可其奏。五十九，加正议大夫、守中书令，余如故。驾幸洛阳，诏公兼户部尚书，留侍太子居守。清警後丹凤门外，倾都拜辞，特诏公骖乘，谓公曰：联留卿，若去一目，断一臂。关西之事，悉以委卿。赐物一百段。公数上书谏太子，手敕褒谕，赐绢百匹。时方有事中岳，诏公草封禅碑。岁余，忽风疾不言，中使相望於道，赐绢百匹。太子会医药就第，赐绢百匹。帝崩，公如丧考妣，舆疾赴神都。
寻加汾阴男，食邑三百户。こ恙久，公意若曰辞位。县主抗表，至於再三，优诏加金紫光禄大夫，致仕。天之将丧，祷河岳而无徵；人之云亡，托星辰而忽远。
以光宅元年十二月二日薨於洛阳之丰财里，春秋六十有二。呜呼哀哉，秦亡蹇叔，郑殒国侨，知与不知，莫不流涕。有诏敕赐敛衣一袭，诏赠光禄大夫、使持节都督秦成武渭四州诸军事、秦州刺史，赐物四百段，米粟四百石，赐东园秘器，凶事葬事所须，并宜官给，仪仗送至墓所往还，京官四品一人摄司宾卿监护，并赍玺书吊祭。还京之日，为造灵举，给传递发遣。以垂拱元年岁次乙酉四月景子朔廿二日丁酉，诏陪葬於乾陵，礼也。喉公享阴德，承大名，渐之者甘露醴泉，训之者辎车乘马。杜称武库，积庆高於五唯；崔号文宗，宏材掩於三代。天下人谓公为地矣。唯公秀眉目，伟须髯，长七尺四寸，神明如也。定容止，齐颜色，龙章凤姿，瑶林琼树，皎若开云而望月，廓若披雾而观山，天下之人谓公为貌矣。
唯公神韵萧洒，天才磊落，陈琳许其大巫，阢籍称其王佐。立辞比事，润色太平之业；述礼正乐，歌咏先王之道。擅一时之羽仪，光百代之宗匠，天下之人谓公为文矣。唯公下帷帐，列缣缃，覃思研精，该通博极。三皇五帝之坟典，指於掌内；四海九州之图籍，忝若胸中。献替王公之言，谋猷庙堂之议，天下之人谓公为学矣。唯公鸟有凤，鱼有鲲，陂澄万顷，壁立千仞，穷达不易其心，喜愠不形其色，山纳海受，物疏道亲，天下之人谓公为量矣。唯公善词令，美声姿，莫见旗鼓，自闻琴瑟，苟非利社稷，安国家，感神明，动天地，则未尝论人物，辩是非，天下之人谓公为言矣。唯公备九德，兼百行，立天之道，曰阴与阳，立地之道，曰柔与刚，立人之道，曰仁与义。始於事亲，捧檄而干禄；中於事君，悬车而谢病；终於立身，既没而不朽。天下之人谓公为贤矣。唯公居守太子，有相国之任；会计群吏，有冢宰之；澄清天下，有使臣之誉；弼谐君上，有谏臣之名；平狱称允，有于公之断；举才得宜，有山公之启；天规地典，有力牧之用；君歌臣诚，有咎鲧之德；运动兵略，其当周之太公乎？考政事，其当轩之天老乎？梦公形象，其当殷之傅说乎？得卿一足，其当尧之后夔乎？天下之人谓公为相矣。
长子曜，中子毅，少子俊，朝暮假息，柴毁不容，至性无改於三年，淳心有加於一等，以高宗敕书一轴，孝子忠臣传两卷、周易一部、明镜一匣送终焉。十里开茔，三河聚卒，苍苍松竹，居然孝子之坟；郁郁樵苏，还作名臣之陇。铭曰：
于铄我祖，系自中古，作相於殷，来朝於鲁。既开其国，亦胙其土，涉河而东，家汾之浦。我家存存，道义之门，地望人杰，名高德尊。言满当代，庆流後昆，丞相有子，伯侯有孙。天资卓荦，随珠卞璞，日用精灵，上仁先觉。道合经纬，文成礼乐，泉海富才，丘山积学。佩玉锵锵，将翱将翔，青襟齿胄，素帻为郎。地列金榜，宫开画堂，上天有命，前辉後光。圣皇继作，贤臣纵壑，鸾渚四游，凤池三跃。二典州郡，再升台阁，时和物阜，政调人乐。光照六合，宦成两宫，已陟元宰，言登上公。葛龚少气，满奋疑风，乘星忽远，梦日俄穷。山河一望，冢茔相向，皇轩既终，国侨且丧。生也同德，没而陪葬，千载游魂，一陵之上。
崔融纂曜、骆、演书序毅、俊书铭。万三奴镌，万元抗镌（录自《乾陵稽古》）
№垂拱００４
【盖】
失。
【志文】
大唐皇朝英国公长史李府君墓志铭并序君讳威，字景仁，陇西人也。惟君禀和毓德，凝□挺生，孝敬发於髫年，廉慎彰於绮岁，吐言必践，立行靡愆，逸操不群，英风架俗，翱翔书圃，遥集翰林，播芳蕊於词斋，激飞泉於辩囿。遂以人间日促，知五福之难依；泉路年深，晓三明之易。所以游襟八解，荡凡识於详河；栖忿四禅，巢慧情於宝树。不谓清流急夜，泫露危朝，遘疾弥留，遂成沉痼。以垂拱元年岁次乙酉五月景午朔廿七日壬申卒於长安之私第，春秋六十有三。游魂响像，既切永於扬飚；灵魄依稀，更凄歌於薤露。即以其年六月乙亥朔十六日庚寅葬於京兆高阳之原，礼也。其原南瞻峻岭，耸千叶而疑莲；北跨神池，湛百寻而渭镜。谨凭胜地，敬树芳因，用贞永，希傅不朽。其词曰：
敛身朝伍，养性只园，心悲五浊，情悦四禅。舟移魄促，电徙魂危，坟愀日黯，垅柏风□。列墓芳原，图祯胜琬，德将名而同扬，日与年兮共远。
（录自《考古与文物》一九八八年第四期）
№垂拱００５
【盖】
失。
【志文】
大唐故谒者台员外郎骑都尉刘初墓志铭公讳初，字坚，弘农华阴人。汉太尉公宽之苗也。族隆命氏，置丰沛於南阳；茂祉崇基，踵勋封於太华。儒风迥秀，列传彰於汉朝；荣位相趋，腾芳名於竹素。
详诸典册，可略而言焉。祖珞，清高恬寂，栖志琴书；怡性虚襟，不干荣利。父穆，材兼文武，处险若夷，器度严肃，风威雅亮。周武帝徵授彭城郡太守。乃荐起牧之略，殄扫东齐；进封献策，南吴灭霸。温恭善政，俦隐产之风；字育有方，媲东阿之誉。功效始畅，生以谢。春秋五十有二，薨於在任。於三原县清水谷之东原，礼也。公绪藉承荫，随任谒者台员外郎、骑都尉，属隋沦季，以迈悬车。
幸遇明时，倚闾息望。遂归心内典，披寻释教。春秋八十有五，薨於庄第。崩心哀胄，五内摧裂。夫人郄氏，朝邑令之女也。闺仪今淑，四德备闻。少婴风察，年衰渐增，八十有一，先薨於第。荼蓼相接，酸楚切深。粤以垂拱元年岁次乙酉七月乙巳朔五日己酉於泾阳县善明乡白渠北之原同所，礼也。痛切长离，悲吟松路，恐桑移变淼，爰记铭於雕篆。其词曰：
源宗始祖，族本南阳，荣位华山，徙邑村乡。灵禀秀气，累职公王，胄胤才鉴，代有贤良。其一。猗欤踵嗣，材用茂资，仪轨表物，玉润珠辉。东征齐灭，南讨吴衰，千寻迥秀，万倾风威。其二。岁月不居，情移慕泰，衅忄吴胜缘，希诸三昧。澄心寂静，祟归福会，基积无为，平等一慨。其三。驰望未逸，忽背清温，风悲松径，陇结愁云。雾含荆棘，石吐哀文，神游何所，形瘗守坟。其四。
山原荒野，松薛昏雾，荆棘丛区，径游孤菟。一归此壤，何年有忄吴？恻怆违离，哀缠乳慕。
（录自《隋唐五代墓志汇编》陕西卷第一册）
№垂拱００６
【盖】
大唐故右卫员外大将军燕公墓志铭
【志文】
大唐故积石道经略使□□右卫员外大将军检校右羽林军兼检校廓州刺史上柱国燕国公赠镇军大将军幽州刺史□□□□□□□夫海鹏□□□□□□□□□□□□□□□於东道。暨乎□□□远，非决羽之能俦；逐日方遥，岂疲骖之可□。□□□群之□□□□□□□□□□□□□□而埒□，若□道标良将，功懋崇勋，蕴霜霰以含贞，□□□而挺气。扬旌辽，歼妖寇以横行；呜剑河湟，□□徒而荡定。□□荣□，锺鼎没流，响於金石，其□□□□□乎！公讳谨行，字谨行，其先盖肃慎之苗□，氵У氵未之後也。东蕃□□，□□□□疏疆；北阙来朝，陈□□□□□□。然则秦庭升佐，由余恢闰位之基；汉载论功，日＊参霸图之业。居今观昔，异躅同归。曾祖□，祖□，并代为蕃长。父稽，左卫大将军、燕州刺史、耆国公，宇扃沈毅，艺用骁雄，入擅衔珠之荣，出预分□之量。□星雷孕祉，川泽效灵，潜通仁义之途，冥契忠贞之节。爰登弱弄，已肆旌旗之游；甫及童年，备尽□钤之□。故能气凌外域，声振中朝，解褐右武卫翊卫校尉，加游击将军、上柱国，封五原县男，转右武卫怀□府□果毅都尉，历左屯卫龙泉府左果毅、右武候肃慎府折冲，转左屯、右骁二卫翊府左郎将，进封五原郡开国公，加明威将军、行左屯卫翊府左郎将、左骁卫翊卫中郎将，累迁右骁卫、左监门卫、右卫、右领军员外大将军、检校廓州刺史、积石道经略大使、检校右羽林军、右卫大将军。公自解巾入仕，□□□列参□□□宸营，兵栏增峻；预戡翦於天下罚，寇垒旋清。岂期水阅游流，伏波由其不及；风惊节，大树所以□□。呜呼哀哉！以永淳二年七月二日薨於鄯州河源军，春秋六十有四。唯公雄姿杰出，猛志孤□，气冠□之英，材光万人之敌。忠而成德，慎以基身，奉上资於竭诚，报国期於殉命，每总戎遐讨，受□□征，群□□投醪之恩，三军承挟绩之泽，所临有征之地，必畅无前之威，东极洪桃，西逾大棘，摧凶继迹，献凯相□。永隆二年诏曰：武夫出讨，战胜则赏隆；良将守边，功多则禄厚。右骁卫大将军、检校右羽林军、上柱国、五原郡开国公李谨行：志气刚健，干力沈勇，早标击剑之材，历践衔珠之秩。往征辽左，鸟俗於是革音；□□河西，犬戎由其遁迹。逋徒未歼，方伫秘谋；荣命所加，实谐佥议，可右卫大将军员外置同正员，依旧检校右羽林军，封并如故，永淳之年诏曰：开国申命，义昭彖象；增邑畴庸，事光典策。右卫员外将军、检校右羽林军、兼检校廓州刺史、上柱国、五原郡开国公李谨行：门擅英豪，代承恩宠。入司禁掖，诚恪□□营校；出总师真，威略宣乎戎垒。日者凶寇狂狡，轻犯边垂，夺奇谋以应变，控佳兵而制敌，用能斩将□丑，衄锐陷坚，致殊功於三捷，廓遗气於万里。宜加□宇□茂河山，可封燕国公，食邑三千户，并赐物三□段。余拜加如故。方欲杖节临边，扬旌分阃，荡金方之远，静沙漠之遥气。而周戈驻日，奄落乔プ之景；情□咽风，俄悲薤之曲。遂使玉关之路，非复生还；金阙之前，无由再谒。寻降诏曰：念功追往，列代恒□，节终加数，□国通典。故积石道经略大使、右卫员外大将军、检校右羽林军、兼检校廓州刺史、上柱国、燕国公李谨行，家擅蕃豪，代承朝宠，材略英果，志怀忠义。人掌禁旅，营校以之增□；出总归律，烽候由是□□。方振远图，掩苍松以作气；忽随促运，委白楸而告尽。永言既没，斩悼□□缛礼，式表幽魂，可赠镇国大将军、使持节都督幽檀妫易等州诸军事、幽州刺史、大将军、勋封并如故。赠物三百段，米粟三百石。丧事葬事所须，并宜官给。仍□五品一人监护。悲夫！夫人临汾郡夫人傅氏：材德早闻，柔仪夙备，道光□师□，礼茂於公官。而偕老愆祥，寿仁虚应，将凤梧而早落，与龙剑而先沈，春秋六十有一。有子思敬等，衔荼在疚，集蓼缠哀，痛门荫之云倾，仰闺慈而不逮，屠肝逾酷，泣血增迷。即□垂拱元年七月十七日陪葬於乾陵。所□舟壑或迁，陵谷斯变，冀真珉之不朽，庶先得之飞绚。其词曰：
□峰□构，弱水分源，占□荐□，就日归尊。延慈北阙，擅宠东蕃，分□□，鸣玉飞轩。英勇连晖，材雄叠迹，庆锺良□，道光遐昔。器表□金，心贞匪石，长Θ纡映，崇扃赫奕。□参□卫，出畅星威，申诚秘掖，校□重□。□□□□，□□□飞，夷凶告捷，献凯言归。东壑行迁，西虞□驻，奄沈厚窀，俄归大暮。降施舒丹□□□□□□□□□□□□□曰隆恩，□天十朋，献地双榇□□□疑赴陇，歌似怀燕，永封幽长穷（下泐）
（录自《乾陵稽古》）
№垂拱００７
【盖】
失。
【志文】
大唐故太子洗马杨府君及夫人宗氏墓志铭并序君讳上，字善。其先弘农华阴人，後代从官，遂家於燕州之辽西县，故今为县人也。若夫洪源析胤，泛稷泽之波澜；曾构分华，肇歧山之峻嶷。赤泉疏祉，即西汉之羽仪；白环贻贶，实东京之绂冕。并以详诸史牒，可略言焉。祖明，後魏沧州刺史；祖相，北齐朔州刺史，并褰帷布政，人知礼义之方；案部班条，俗有忠贞之节。父晖，隋并州大都督。郊通虏鄣，地接宝符，细侯竹马之乡，唐帝遗风之国，戎商混杂，必伫高才。以公剖符，绰有余裕，雨洒传车之米，仁生别扇之前。惟公景宿ゼ灵，贤云集贶，凤毛驰誉，早映於髫辰；羊车表德，先奇乎廿岁。志尚弘远，心识贞明，慕巢、许之为人，烟霞缀想，企尚、禽之为事，风月缠怀。年十有一，虚襟远岫，玩王孙之芳草，对隐士之长松。於是博综奇文，多该异说，紫台丹箧之记，三清八会之书，莫不得自天然，非由学至。又复留情彼岸，翘首净居，玩众经，不离朝暮，天亲天著之旨，睹奥义若冰销；龙宫鹿野之文，辩妙理如河泻。俄而翘弓远骛，贲帛遐徵，丘壑不足自令，松桂由其＊色。遂乃天兹林躅，赴彼金门，爰降丝纶，式旌嘉秩，解褐除弘文馆学士，词庭振藻，缛潘锦以飞华；名苑章，绚张池而动色。寮き钦瞩，是曰得人，又除沛府文学。绿车动轫，朱邸开扉，必伫高明，用充良选，以公而处，佥议攸归。累迁左威卫长史、太子文学及洗马等，赞务兵钤，票彡缨银榜。摇山之下，听风乐之余音，过水之前，奉体物之洪作。既而岁浸蒲柳，景迫崦嵫，言访田园，或符知止，不谓三芝，宜术龟鹤之岁；无期干月，奄终石火之悲。俄及以永隆二年八月十三日终於里第，春秋九十有三。惟君仁义忠信，是曰平生之资；温良恭俭，实作立身之德。学包四彻，识综九流，题目冠於子将，风景凌於叔夜。仙鹤未，门蚁延灾，曲池忽平，大暮难曙。夫人南阳宗氏，隋清池县令之女也。虔诚苹藻，中馈之礼无亏，锐想组钏，内则之仪允备。昔年昼哭，切凤梧之半死；今日归泉，睹龙匣之双掩。以永淳元年九月卅日终於长寿里第。粤以今垂拱元年八月十七日迁窆於长安县承平乡龙首原，礼也。傍分石柱，即为三辅之郊；近通璜渭，是曰八川之壤。佳城郁郁，松柏苍苍，丹亻素而愁云飞，白骥鸣而斜日落。嗣子神机等，情深屺岵，痛结穹苍，既营马鬣之坟，思树龙文之碣，林宗有道，伯喈无鬼。其词曰：
分源稷泽，命氏诸杨，赤帛标祉，白环表祥。乃父乃祖，为龙为光，褰帷作训，露冕垂芳。高情云耸，逸韵琼锵，惟君诞秀，大昴垂芒。幼而歧嶷，长自璋，孤标艺府，独擅文房。琴台凤集，笔抄鸾翔，娱情涧户，朗啸山庄。爰逢贲帛，乃应明＊，升簪词苑，奉笏春坊。谋猷献替，令问昭彰，隙前逝马，水上迁サ。池台霜落，风月凄凉，龟谋袭吉，马鬣开场。双棺是掩，二齐扬，仙禽来吊，服马悲伤，宿草将列，新松未行。百年兮已尽，万古兮茫茫。
（西安阿房宫附近农家藏石张懋录之）
№垂拱００８
【盖】
失。
【志文】
唐故处士王府君墓志之铭君讳敬，字君钦，潞州壶关人也。原夫冰翼开祥，启东秦之大业；嵩山降迹，翼西汉之危机。昭备油缃，固可辞略。祖虎，隋任扬州司户；父贵，皇朝骑都尉；并蓝田孕质，丹穴呈姿，对圣明以扬清，望霜筠而挺节。君良弓嗣美，凌冻驰芳，推下泽以ゼ文，洞骊泉而写耀。辞荣不仕，志逸丘园；五柳陶神，消声三迳。亭亭秀气，远出烟霞；肃肃清风，近流松柏。实谓人伦准的，月旦雌黄者焉。悲夫！三乐当歌，始慰循陔之慕；九原驰思，俄闻陟岵之悲。去贞观年中，寝疾於馆舍，春秋。夫人阎氏，同郡人也。桂轮疏耀，花分华，举案之礼方修，鼓盆之化俄及。男彦基，南陔相训，凯风之乐未终；东箭不流，蓼莪之痛行及。夫人郭氏、夫人宋氏，并温恭内□，淑范外融，齐班女之文章，共柏舟而成则。亦同府君之茔，礼也。孝子哀缠风树，痛结寒泉，擗厚地而崩心，扣黄垆而感溃。即以垂拱元年岁次乙酉十月癸酉朔十三日乙酉合葬於州城东南六里之平原，礼也。恐藏山匪固，夜壑腾迁，庶清猷之不朽，勒翠石於斯镌。其词曰：
东秦启业，西汉滋华，长源括地，峻趾凌霞。深仁盛德，开国承家，藏山有润，照庑无瑕。其一。伟哉令族，实人之镇，嵩岱分华，沧溟等。夫君载诞，荣名夙引，如何不淑，哲人斯殡。愁挽霄哀，灵需发轫。繁霜积兮白杨古，悲风惨兮青松振。刊金石於泉门，播君子之清慎。
（录自《隋唐五代墓志汇编》山西卷第一册）
№垂拱００９
【盖】
失。
【志文】
大唐郭府君墓铭君讳海，字山师，并州太原人也。其先帝周后稷之苗裔，或栖神方外，折一角以威仪；畅志环中，契七童而容预，燕照为之筑馆，汉宪鬼以烧冠。铿锵於五帝之中，焕烂於三王之内。船飞赤雀，乃先祖之嘉祥；地出黄金，远尊之善瑞。
并德派云黄，散清波於陆海；遥分地岳，折琛石於天台。故得逍遥於干禄之乡，摇拽临□之境，子孙相继，无任不升，玉帛连衿，何官不历，焕乎缃简，可略言也。高诅是，齐任长史；器宇恢弘，标置清远，有齐全盛，河朔会昌，衣绣而处宪台，掘兰而居礼阁。祖贵，隋任功曹；器宇淹凝，机鉴弘远，谦恭相守，忠孝竭诚。君资灵像纬，分耀隋和，陶思文房，含□宋□风律，兼恶名利，好悦田家，琴＊自怡，不求荣禄。忽□疏广，气入□□□之销。春秋六十有七，鳞德二年十月，卒於家馆。夫人王氏，行云合彩，回雪分姿，垂拱元年三月十七日，卒於家寝，春秋六十有八。垂拱元年岁次乙酉十月癸酉朔廿五日景申，合葬於村东平原，礼也。孤子德远，哀深裂魄，悲结屠魂，纪贞石於泉门，其词曰：
其一。后稷开□，伊隆袭庆，崇基五彩，璋遑映。汉帝光晖，燕君□□，□□威仪，太原始祖。叶散枝分，派流此土，既逐川移，永归□□。
（录自《隋唐五代墓志汇编》山西卷第一册）
№垂拱０１０
【盖】
周君之铭
【志文】
大唐故周府君墓志之铭并序君讳宝，字造，汝南人也。宗基肇建，飞七百於群□；得姓开□，□二於诸子。既而遁承轩冕，在袭簪缨，遂使门绪靡陵，箕裘不坠。祖讳愿，周任怀州司马；位副六条，必陪心於千里。父宝，隋任贝州司马；地偕毗赞，实留意於藩维。
君识□仁明，文德声於遐迩；性该廉谨，体制洽於乡闾。隋任宣州参军，江表称华，参军之位攸显。又迁阳湖镇兵曹，诏授汝州司马。湖津务切，兵曹之职是殷，虽不望美高官，抑亦将怡本性。优游自若，匹巢许而非俦，赏□为娱，比王嵇而□喻。年越期颐之岁，摧壮志於颓龄；命锺□谢之秋，沦高仪於暮齿。粤以大唐调露元年七月廿二日卒於私第，春秋八十有九。夫人王□，女仪温柔，妇容淑穆，舒泉弱熊，流美誉於缣缃；婺景微精，□芳姿於闺阃。以永淳元年五月十四日因患□□，春秋八十有六。当机织者，闻哀响而罢机；临舂相人，听悲音而辍相。
但以合葬非古，先贤格言；宅兆□宜，攸尔安措。以垂拱元年岁次乙酉十月癸酉朔廿五日丁酉，葬於伊阙县之东北，礼也。长子畅通，第二子畅琦等，忉松风之萧瑟，伤薤露之曦珠，攀号之慕难追，卜龟之期斯及。雕□石而为□，庶有纪於勋庸。冥幽埏而在兹，实无忘於凄断。不胜悲怨，故作铭云：
粤我宗基，肇於绵代，堂构无亏，子孙攸赖。惟祖惟父，如如璋，□声克茂，雅誉腾芳。君兮暮齿，得性林泉，岂图窀穸，永□□园。於穆夫人，长之华室，作嫔君子，凝姿挺质。晷建流□，爱逮□□，飞飞於广陌，车进进於平田。
□松风之惨结，悲薤露之□怨，□天地兮□久，惟光价兮无捐。
（录自《隋唐五代墓志汇编》洛阳卷第六册）
№垂拱０１１
【盖】
失。
【志文】
君讳礼元，字同节，博陵安平人也。高祖护，魏中书□郎、赠镇军将军、平州刺史。曾祖融，员外散骑侍郎、定州别驾。祖，南台侍御史。父遐，同州澄城县令。宪纳三台，折冲万里，威仪式序，材冠琳琅，邦国□空，化行期月，临霜台而肃物，简天心以期谋。惠化渐於一同，芳声播於三异。蝉联史谍，照灼绋缃。落落烟霞，望之弥远；滔滔江汉，揖之不穷。君上达其行，中庸其德，且儒且吏，惟孝惟忠。解褐齐州历城县尉，坐除名。晚起宣州泾县主簿、郑州管城县丞。纡梁栋之资，远劳州县；屈骐骥之足，局步寻常。以垂拱二年岁次景戍六月廿五日癸巳寝疾，卒於私第，春秋七十有九。夫人陇西李氏，德恭之女也。年逮有行，作嫔君子，齐眉偕老，白首同归。以其年七月一日己亥，合葬於伊阙敏村堡之里，礼也。孤子行等，叹风树之感，痛乌鸟之诚，敬撰远日，恭承大礼，魂兮焉往，毕代何追？虔纪余芳，式刊遗范。铭曰：
淼淼长源，巍巍峻趾。灵基授药，霸图封履。舄弈家声，蝉联国史。降神者岳，克构者堂。养德西序，出佐南昌。材高位下，身没名扬。龙剑□归，乌茔共处。寂寞原野，萧森贾楚。纪遗烈於幽扃，度流芳（原石刻至此）
（录自《洛阳出土历代墓志辑绳》）
№垂拱０１２
【盖】
失。
【志文】
唐故一品曾孙于墓志铭并序君讳贤，字淑献，河南人也。洪源远系□详国史。曾祖志宁，唐尚书左仆射、太子太师、上柱国、燕国定公。祖慎□，转玺郎。父安贞，吴县令、兰陵公。君即公之等五子也。以垂拱二年九月廿三日遘疾，亡於永崇里第，春秋廿三。即以其年十月三日岁次景戌窆於龙首原，礼也。伤兹运短，叹此摧梁，呜呼哀哉！乃为铭曰：
庆系遥遥，高门奕奕，载诞英伟，如如璧。有材无命，遘疾逼斥，比终逝往，如颜夭昔。享年不永，呜呼悲隔。
（西安碑林藏石）
№垂拱０２３
【盖】
失。
【志文】
大唐故处士掌府君墓志铭并序君讳彻，字文通，乐陵人也。□涿侯之後，以隋运告终，遂避地居洛州洛阳县，故今为此县人焉。夫洪源迥派，惊浪腾波，层构崛兴，积而逾峻。十六代祖梁左仆射，望隆二独，机辖六曹，茂实洪名，嘉声盛烈，详诸史册，故可略而言焉。曾祖暹，齐沁州刺史；机买，隋邢州沙河县令；或搴帷求瘼，剖竹宣条；或制锦呜弦，重泉洽化。父仙，皇朝文林郎，至於万卷之书，雕龙之说，莫不洞其幽微，穷其丽则。惟君耀韦珠而挺质，包谢玉而含姿，放旷琴樽，优游书圃。以龙朔三年三月十六日卒於私第。呜呼哀哉！窀埏俄掩。夫人左氏，禀性幽闲，含姿淑态，等鸠而□子，同寡鹤而栖门。终伤颓感之悲，必致俱沈之路。以垂拱二年十二月六日卒於私第，春秋五十有七。即以垂拱三年二月八日合葬於北邙原之礼也。有子思明等，擗地以增哀，仰高天而何诉！恐年深谷变，代久陵移，刊翠石以疏芳，庶清徽之不点。其词曰：
氵尔氵尔灵源，峨峨秀镇，叠浪万重，层岩千仞。隆乎鼎祚，□为绅缙，余庆日昌，簪缨代振。其一。道光如骥，德映真龙，□咏致远，议窟υ重。千年偶圣，五百叨邕，江湖狎性，巢许□踪。其二。剑松初列，泪柏新行，烟云凛凛，原野苍苍。悲缠薤露，哀深白杨，陇月晨风恒□照，万古千秋方未央。
（北京图书馆藏拓本）
№垂拱０１４
【盖】
无。
【志文】
□明寺故大法师比丘静行灰身塔　弟子比丘尼静寂洪垂拱三年二月十五日造。
（录自《宝山灵泉寺》）
№垂拱０１５
【盖】
失。
【志文】
大唐故处士申屠府君墓志铭并序昔昔周成王之兴也，据亲宠而命申君；周幽王之衰也，因避地而加屠号。时逢暗主，狄旧骨於黄川；道合明君，嘉输诚於赤匣。贤良起，岂徒五百年哉！珠玉重晖，何但十二岳矣。若乃绍隆基构，总□轮辕，结遗爱於千龄，振余风於万古。受之无毁，至孝籍於扬名；生也有涯，盛德期乎不朽。孰能兼者？则我申屠府君乎！君讳诚，字行谌，本望金城，曩者随牒此郡，即今为潞州上党人也。
冯瑗因守，长子孙；鲍宣择邻，广开土宇。袁家盛族，累叶蝉联；应氏高门，重规舄弈。亦犹滥觞疏派，涓流成沃日之波，覆遗崇基，细壤起凌云之峻。祖庆，後魏陈留郡守；蒲鞭示耻，驱竹马而为期；官烛不燃，慎私书而靡发。考郎，周任汾州平遥县令；观星谨慎，期月政成，调琴延自舞之鸾，制锦狎将驯之翟。灌坛当路，风雨哭而不行；武城下邑，弦歌笑而未寝。君器深括箭，业美传弓，生而岐嶷，长便温雅。波澜万顷，清浊难量；枝干千寻，岁寒无改。至若绿葵倾叶，霍靡潘园；黄菊摇香，芬芳陶院。优游乡曲，来巾下泽之车；落魄家涂，往就高阳之会。南荣负日，不知天子之尊；北牖迎风，自许羲皇之上。其道难屈，甘养志於一丘；其位可排，耻折腰於五斗。乐天知命，居常待终。岂言庚子日斜，遽见坐隅之祸。粤以垂拱三年五月廿日，终於私寝，春秋七十有七。呜呼哀哉！即以其年十月岁次王长朔十八日己酉，葬於州城西南二里平原之胜地也。嗣子元将等，柴毁救形，杖延支立。卜其宅兆，茔置万家；为其棺椁，情穷五孝。以为坚贞不朽，情润须刊，翰苑搜奇，得伯喈而无鬼；荆岑运宝，纵两刖而何辞？乃为铭曰：
石耳延祚，木运琉疆，开封宠极，避地门昌。狄辞乱政，嘉辅兴王，英贤叠轨，珠璧重光。其一。猗欤高族，允怀斯美，白贲幽贞，黄中通理。非隐非吏，乐山乐水，□甚名流，淑人君子。其二。志轻拾紫，情敦养素，径狭元卿，陂宽叔度。优游五典，精勤十喻，北牖携风，南荣偃煦。其三。西景不停，东川遽阅，平生已矣，琴樽断绝。陇暗朝烟，松明晓雪，佳城暂启，泉扃永闭。其四。
（录自《隋唐五代墓志汇编》山西卷第一册）
№垂拱０１６
【盖】
　失。
【志文】
唐故清漳令刘君墓志君讳珍，字金宝，其先汉高皇之末孙，赵郡太守赵郡公仲□□胤子伯子，士多袭封，因家於瘿陶黄堆焉。君属隋皇失统，避地栖居，汽离此县，为元氏人也。
曾祖翅，任紫州射红令；祖福，□□河县主簿；父彪，学殖优敏，恭俭肃清，风彩外融，襟情内湛，任本州博士。君性符仁智，道洽璋，体妙冲和，凝神静怕，阅琴书以自玩，履仁义以怡神，头滓不杂，宠辱无摄。恩幸百年，授清漳令。於乾封元年六月日遘疾，卒於家，春秋八十有二。夫人苏氏，体仪闲雅，柔质天然，岁迈期颐，精彩清察，诏授敦乡君。於垂拱元年五月日遇疾，奄於家馆，春秋九十有六。呜呼哀哉！君第四子僧智绪、嗣孙怀度兄弟等，奄丁惨酷，捧留舄而增慕；哀缠风树，望陟岵以摧心。恨魂灵之异居，慨精魄之各处，於垂拱三年十一月十二日创建华堂，奉迁神柩於元氏城东十里公孙侯故垒之南六百步。合葬平原，礼也。君第三子字三仁，奋熊罢之捷，吐克胜之奇，大志未从，辽水奄丧，诏赠云骑尉。与夫人杜氏合葬於府君圹内右房之礼也。呜呼哀哉！生死窀穸，舟壑潜移，桑田有海变之期，灵台无昧享之日。其词曰：
昭昭公子，烈烈王孙，一朝人事，万代幽魂。悲凄风树，痛贯泉门，仿佛如在，依希或存。其一。荒凉丘陇，落漠灵台，寒哥夕惨，霜哭晨哀。处长更而晓无日，望重扃而竟不开，庶千秋兮万岁，刊贞石之将来。
（录自《隋唐五代墓志汇编》河北卷第一册）
№垂拱０１７
【盖】
失。
【志文】
大唐故使持节怀州诸军事怀州刺史上柱国临都县开国男京兆韦公墓志铭并序公讳泰真，字知道，京兆杜陵人也。今分京兆在都为四县，故为雍州长安县人焉。其先黄帝之孙，昌意之子，帝颛顼高阳之後也。至豕韦氏，实为商霸及汉楚元王傅，子孙代为丞相，以经术知名，历东京及魏晋，为海内冠冕，故至今为望族焉。曾祖雅，後魏洛州刺史；祖峻，後周千牛、通事舍人、侍御史、司隶刺史；父师，皇朝度支仓部郎中、虢王府司马、兼虢州别驾、汉王府长史、洛州都督府司马、洋博二州刺史；深沉有大度，才质高奇，简易清白，为当时称首。公即博州府君之第二子也。弱冠起家为太宗文武圣皇帝挽郎，寻受梁州城固县丞，转绛州司户参军事。时蒋王为梁州都督，越王为绛州刺史，并降殊礼於公。又越王学穷天下之书，文藻宏瞻，非海内才秀，未尝引接。公特为王所重，宴语为恒。
王每恨得公之晚。皇帝之开藩邸也，始封殷王，圣慈之所锺爱，以中书令李义府为府长史，寮佐选人才地胄资次高者以充之，记室仍兼□善词笔，识古今礼度轻重有当代问望者以知文翰。时以难於求备，旷其秩者久之。龙朔三年，乃授公记室参军事。未几，王氏夫人忧去职。乾封中，高宗天皇大帝以通事舍人奉宣帝命，非风质端雅机神英肃者则无以居之。令宰臣及有□妙穷其选，乃以公为通事舍人。
每至戎夏充庭，万在方列，大帝临轩，有诏皆命公宣。总章初，辽东平。司空英国公李积擒男建、男产以献。圣旨以国之大礼，王公已下文武陪位者数千人。乃令中书侍郎戴至德喻旨於公，令公宣□。永隆年，礼部尚书裴行执突厥史伏念，献俘虏於庭。大帝备文物以临之。如献男建等故事。公时已迁职。既以非公莫□，乃特命公宣。公威仪进止，折旋吐纳，韶音爽气，悚动於廊庙焉。咸亨初，关中失稔。天子思致淮海之粟以实东京。而以吴楚轻躁，难於徵发，急之则动而不安，缓之则怠不供命。乃诏公於江南转运，以便宜专决焉。江淮晏如，而海陵之仓已□於京廪矣。二年，除虞部员外郎。上元二年，除度支郎中。仪凤二年，除户部郎中。三年十月，以恭陵复土，加授朝散大夫。调露初，除兵部郎中。时大驾将幸太原，国用难给。命公收租赋以实之。公於河北次近数十州，裁取郡县，无扰行者。则谣□於涂，而太原俄有余积。天子降玺书慰勉，冠盖相望於道路。优诏诏特加三阶，授度支郎中，寻除户部侍郎。公自通事舍人去职，渐已隆贵，又屡专大务，宣扬暂辍焉。至是帝难其人，故永淳中，又□诏公以本官兼通事舍人、内供奉。二年，将有事於中岳，营奉天宫。故事，诸有兴建，动损国储，以巨亿，工徒数万，累岁而绩用不成。至是诏公修造，不费资於府库，不创兴於力役，先是有废省宫宇，以取材焉。郡县租赋率先期听还。因而以致亻孱木，莫不连轩接轸，讴歌相继。剞劂无所施其用，林衡无所干其职。尧椽禹室以成焉。又免丁防，令其版筑。公躬自巡抚，悦以使之。於是有不召而义役者千有余人，操畚而云集，百堵之制乃兴焉。故得经始勿亟，成之不日矣。时无怨黩，人不疲劳。宫成，銮驾幸之，圣怀甚悦。临轩广宴，二圣赋诗。皇帝时为相王，并太平公主奉和，咸述子来之美，以为得卑宫之制度焉。有识者咸谓周公营洛邑，萧何造未央，无以尚也。诏公加等，授中大夫，殊赐其厚。嗣圣元年，授太中大夫，寻又加上柱国、临都县开国男。时方上事起，诏摄将作大匠，并吏部尚书韦待价驰赴乾陵。
公昼则临视众作，夜则寝苫悲涕，因以成疾，力至东都，殆至不济。既而恩旨重叠，医药相寻，乃渐瘳差，而竟不痊复。光宅元年事毕，蒙授正议大夫、行洛州长史，赐物六百段。为政宽简，恤下爱人，望之俨然，即之温然，见於斯矣。垂拱初，车驾留神都数岁，秦雍资重人以镇之。今之二都长史，即昔之京尹也。乃以公为雍州长史，兼给傅乘发遣。公发神都日，寮吏父老及百姓扶老携幼送於野次，号泣攀援。公行不得进，乃遂至於昏夕。其惠爱也如此。至雍州为政，如在洛州。吏人畏威怀惠，旬月而誉达於神都矣。二年，疾甚。七月，迁授怀州刺史。
即以其年入计。二年正月卅日，薨於神都崇政坊私第，春秋六十一。圣情哀悼，优诏有隆。赠怀州刺史，赐物数百段，玺书吊祭。以垂拱四年岁次戊子正月庚申朔十三日壬申，葬於洛州河南县平乐乡安善里，礼世。惟公生而岐嶷，数岁则有若成人，为内外之所嗟异。博州府君特所锺爱，太夫人敏识明鉴，为中表所宗，尝目诸子，至公曰：此子宽和仁恕，抑抑扬扬，必为廊庙器。识者谓如太夫人言。
长而果为海内通人之所推伏，谓古人无以过也。鬓眉如画，声如洪锺，善谈笑，精於名理，雍容萧洒，观听之所欣瞩，博涉经史，尤好老庄，非圣之书，未尝玩习。至如造次谐谑，与宾客赏对，出言有章。游谈者称之，以为□实。人有造者，虽王公将相，旧德高名，一见莫不体敬而心服。闲居无事，或以琴酒自娱。飘飘然，忽若出物表而超尘外矣。其於琴德，雅有新声，为知音之所深叹，谓时莫能及也。志必有道，不牵於俗；贵贱穷通，不以介意。与士信，临财廉，清节皎然，未尝受人所馈。虽生於贵胄，身享荣禄，居常贫素，家僮不过数人。然周贫济乏，始终不怠，或遇时贤名辈，亲故朋游，则倾赀以给之，不以为憾。不徇名利，不干拢重，荣辱之间淡如也。自少及贵，不以才位骄人，诱进善道，孜孜不倦。性至孝，未尝有犯於亲，事兄甚谨。昔太夫人有疾，昼夜忧殁，人不之识。闻中岳有刘先生，乃晓夜奔请。先生既感诚恳有异常人，乃入都为疗，应时而愈。时人以为孝诚所感焉。其後居忧，日夜号泣，声闻数里。行路莫不为之哀感。公昔状貌魁伟，腰带八围，至是乃柴毁骨立，人扶乃起。服阕，竟衰减於平素焉。有弟崇操，仪凤中，天子闻其有境外之才，命西藩为使。藩王留而不遣。公夜则悲涕，昼则如常。人莫之知，积十余岁。因又加□。至弘道中，高宗大帝遗俗脱屣。公志不求生，及营山陵，因以增疾，竟不瘳损，以至於薨。呜呼！其始也有道德仁义，其终也则忠孝友悌，为观古之君子，或碌碌於一奇，区区於一善，而辅政成名，况公之□美乎。斯全德为不朽矣。而降年不□，命也夫！命也夫！公有诗赋表奏并传於好事云。有子仰孝等，并有才行，至性过人，恐遗芳无纪，思所以刊实绿於玄隧。其词曰：
□在帝舜，洎乎高顼，豕韦命氏，扶阳兴族。璧其仪，朱丹其毂，於彼京兆，终南之曲。终南何有？有纪有堂；降神生德，为龙为光。□彼□□，阳耀阴岭，如□竹柏，负雪凌霜。可大可□，公才公望，金石为心，沧溟为量。庶极三寿，方登六相，运也伊何？仁焉□丧。□□千载，降此惟贤，如何□泯？□送穷泉。兰灭地，松路终天，独余南史，清风檩然。
（录自《隋唐五代墓志汇编》洛阳卷第六册）
№垂拱０１８
【盖】
　无。
【志文】
　砖。白粉书。
唐故贾大夫墓志君姓贾讳阿，名父师，西州高昌县人也。粤以垂拱四年岁次□□□月五日构疾，卒於私第。即以其月其日，葬於州城北赤山南原，礼也。
（新疆博物馆藏志，录自侯灿《解放後新出土吐鲁番墓志录》）
№垂拱０１９
【盖】
失。
【志文】
齐故魏州司功参军吕君墓志铭君讳众，字众，赵州元氏人电。四履开家，大风起於东海；重闺祚国，下星光於西汉。烂乎前史，何代无人。父安，华三州刺史；仁风数赠，惟冤相寻。
君起家以明经，擢职昆山片玉，丽水ぷ金，以荫加阶为魏州司功参军事。家延鬼瞰，琴逐人亡，隋大业十三年二月十日终于私室，春秋七十。以大唐垂拱四年二月十三日与夫人曹氏合葬於旧茔。君夙昭人誉，早擅家声，岂独颍川陈君，方惊举手之叹；山阳王粲，当时倒屣见迎。鸾镜双亡，龙泉并没，实有其美，非徒闭骨。乃为铭曰：
哲人之後，君其嗣焉，一朝丘墓，万古风烟。山直北，水横前，未央武库，知在何年？曾孙师仁敬息弘基敬息处运（录自《隋唐五代墓志汇编》河北卷第一册）
№垂拱０２０
【盖】
失。
【志文】
唐故开府太原王君墓志铭并序君讳林，字常主，并州太原人，汉司徒允之後也。阳爻在六，首千里；王雄鼎政，九土星分。下逮卯金，爰至断索，或□筛经纶日，或□□□□□年，或高枕於专城，或曳屣於双阁。曾祖定，大魏任镇东、镇西将军、冀州刺史，黎阳侯；祖□，齐谘议参军、□州长史；父嵩，隋雍州泾阳县令，惠及强仕，不幸早终；渤海长源，激清流於百代；华山峻岳，峙璧立於千龄。虽复东汉高门，宁堪洁大；西都盛族，讵可庆长。公宇量内融，闰晋都之垂棘；风神外朗，耀宗国之骊龙。
黄石玄女之奇，莫不商榷；缃佚缥囊之诜，本所权衡。英辩荣枯，妙识机变。暨乎双童入梦，海水群飞；鹿逐中原，羊驱天下，一城一旅之众，争立长君；三川八水之地，竞为元首。□乃悟并柏谷，识彼东路，投袂西征，早攀鸿翮，以武德三年诏授开府。公以马安四至，潘岳三迁，叹巧之匪躬，知通塞之在运，羝子自诫，潜龙养德，纵琴□而娱神，叶刘阮之疏诞；玩诗书以怡志，契黄绮之不倾。
是显庆二年岁次丁巳正月庚申朔十六日乙亥终於家。春秋六十有四。妻宋氏，广平人也。祖汤，齐金紫光禄大夫；父顺，隋西韩州澄城令，秩满授雍州蓝田今。
夫人即其第五女也。诞四男四女。男等讯以义方，女辈教以列纩。既而两楹梦莫，二竖为妖，曰以垂拱四年岁次戊子八月二十四日卒於私第，春秋八十有七。长男师俊，次道、次哲、次信，并攀号擗踊，五内崩裂，高柴泣血，未足方之；曾子绝浆，殆可庶矣。即於其年九月景辰朔六日辛酉，合葬於村西北一里，礼也。恐桑田有变，巨壑移舟，俯刻他山，乃为铭曰：
昔在刘赢，播美腾声。爰及晋魏，丹毂朱缨。弼谐三辅，羽翼两京。南邻击罄，北里吹笙。惟公载德，嶷尔孤标。芳风连延，秀岭碧桃。亦称卫霍，笔号锺萧。东南竹箭，西北琨瑶。江不可越，□□一期。四海波振，五岳尘飞。皇纲更纽，天地初维。仰追夫子，时实镜机。广甲族，贞芳魏土。道邃玄冲，德冠今古。
蝗越韩郊，化融秦部。训诲无方，字毓□於。声规娣姒，为几有补。□树枝折，昆山玉分。桑榆罢照，蕙苑□□。佳城已闭，石鸟长存。
（录自《隋唐五代墓志汇编》河南卷第一册）
№垂拱０２１
【盖】
郭君墓志葬後四百年为奇黄头所发。（葬後……十一字刻於志盖间。）
【志文】
大唐鲜州宾徒县令郭善摩墓志并序公讳祥，字善摩，太原郡南和人也。自姬日凝青，耸璧轮而开曜，Α云散紫，冀盖以分晖。尔乃卧龙栖凤，彩曳龟图；抱璞藏珍，光霏鸟册。瑰仪继轨，代有其人，曾莫尚焉，可略言也。公仁峰秀出，若霁岳之插翠虚，智水凝深，似雾涛之连碧海。至乃雕文绚藻，惊素鸥於词林；壮气宏谋，控豹韬於武略。九功七德，无坠在焉。永隆元年，诏授宾徒令，又授蒲州安邑及恒州衡唐三县令。至若花明春苑，飞＊骑以迎贤；＊动秋宵，辟龙扉而伫彦。陶陶兴赏，颓玉岭於上筵；侃侃怡神，拥金兰於下邑。既而轮低日谷，就悬车以散金；镜落云峰，指藏山而失玉。以嗣圣元年正月日遘疾，薨於第，春秋八十九。夫人柴氏，册拜冰洁乡君；後娶焦氏；并花明月树，叶霭云枝，颂引河鲂，更宛游龙之态；礼归霜雁，即谐锵凤之音。窃以星剑必飞，自不留於双影；风金忽扇，亦无及於千龄。以龙朔二年七月日薨於室，春秋七十有二。粤以大唐垂拱四年十月五日合窆於邢州南和县东卅里之平原，礼也。大子感；次子仲，任幽州良乡县尉；小子敬贤；并道穆天经，言占地理。痛马鬣之开日，感鱼轩之绝水。下泉路以流芳，铭典而傅美。其词曰：
丹乌遥绪，仓精远胄，桂献疏基，兰泉委溜。老成重矩，瑰仪叠秀，道冠上玄，荣班下授。其一。闲居纵赏，泌水凝神，琴调玉轸，酒泛金樽。门迎长者，室满逸人，清谈月夕，谑浪花春。其二。名高居半，景迫归全，邻风散，狎水忘筌。盖□荷雾，惟朝□烟，方寻悦柏，遽人悲泉。其三。龙支去画，鸳谷藏舟，鹤□吊□，□乌已休。露□草泣，风结杨愁，石记徒□，金声□流。
（录自《隋唐五代墓志汇编》河北卷第一册）
№垂拱０２２
【盖】
失。
【志文】
铭词缺末句，疑在石侧。
唐故朝散大夫从善府旅帅董君墓志铭并序君讳师，字广猷，陇西人也。八代祖上党守，因家兴焉。粤以王佐高材，拥西秦而列誉；将军拜职，冠东洛而腾英。自兹厥援，风流无替。曾祖树，齐任并州别驾；人希识柳，道冠褰帷。邦喜赖王，声高露冕。祖＊，隋任冀州南宫县令；冀野名墟，唐都奥壤。疋陶泉於彭泽，彼有鬼容；并潘岳於河阳，我无惭色。
父钦，朝散大夫；器业宏赡，宫羽抑扬，长河千里，高山四绝。君风神少俗，仁智多怀，水镜内融，冰壶外朗。洋洋辩囿，曾飞对月之谈；落落文场，亦振当风之赋。孔门擅学，道军三千；魏车重宝，光笼十二。公风情直上，壮气横秋，夙预兵机，早参戎律。荷吴戈而人垒，行销；提酆剑以排营，妖氛载殄。碣云朝散，破几阵於鲸津；边月晓沉，颓数城於兔堞。至显庆四年闰十月二日，除从善府旅帅。虽韬名於府幕，还澹想於琴书。野净风亭，必奇情於藻翰；山明月馆，时荡思於霞樽。北山之逸趣未盈，东海之邀骊讵展。分阴难驻，寸景易流，藏舟之喻忽诸，曳杖之歌行及。咸亨三年十月三十日，卒於私第，春秋七十有五。夫人郭氏，太原人也。湘妹写态，江嫒陶姿，天骨多奇，瑰仪少对，秋机织素，拟仙范於河宫；夜晃调琴，艳清词於阿谷。文波易往，叹源树之销红；丽雪难留，悼庭梅之飘素。呜呼哀哉！春秋八十有四，垂拱四年正月廿九日，终於家闱。以其年十月十一日，合葬於州城南廿里之原，礼也。嗣子名楚，攀泪柏而崩心，对风枝而泣血，奉北堂而恩训，陟南垓而望绝。素业於词人，垂清芬於来裔。其词曰：
清尘不泯，遥绪可稽，骞翥今昔，羽翼周齐。词深翰海，气耸云梯，明月湛，盖列烟凄。堂构不坠，身嗣其人，显功进＊，树节标勤。露斯岐嶷，诞此祯淳，奥若夫人，迩不可＊。兰仪肃穆，玉状贞润，惟礼是重，惟义是慎。□其人代，负此高训，黄舆少验，碧落无亲，树凋君子。
（录自《隋唐五代墓志汇编》山西卷第一册）
№垂拱０２３
【盖】
失。
【志文】
大唐彭城故刘府君墓志公讳德，字处行，彭城人也。其先则孝文皇帝子刘初之苗裔也。祖宝，隋任青州刺史；父堪，任车骑将军，并以文武入仕，冠盖传芳，人兴来晚之谣，俗发去思之咏。望倾邦国，道济兴雷，蔚豹彩而含章，抱龙韬而纬武。惟公爰在弱冠，早龚典坟，洎乎成立，备间经史。但以情希负郭，志屏荣班，杖蓼三径之中，咳唾百家之内。年过知命，方思九非；慕梵捐儒，翘诚十六之行。优游般若，望息爱河之波；寂静禅林，方销火宅之焰。岂谓道飚易度，隙影难停。以垂拱四年六月十日遘疾，终於私第，春秋六十有六。恸感闾阎，悲教义邻，交若丧亲如殒。
嗣子晔，慎终弥笃，追远无违。即以其年十月十七日与夫人游氏，改葬於洛阳委粟乡里平原，礼也。青乌旧地，松庭而不开；白鹤新茔，蒿隧幽而永闭。
庶恐年代绵远，陵谷迁移，故勒斯文，用彰不。其词曰：
豢氏开基，牛形启胄，弈叶重光，人锺百六。承□休烈，继彼绪余，隙驹易掩，人代忽诸。郁郁夜台，绵绵陇路，勒兹玄石，将旌永固。
（录自《隋唐五代墓志汇编》洛阳卷第六册）
№垂拱０２４
【盖】
失。
【志文】
唐故李府君成夫人墓志铭并序君讳瑜，字绪，陇西狄道人也，李老君苗裔。若夫幽根磐薄，初荣於西伯之苗；枝叶分辉，肇美於南吴之胤。蓬飞流转，遂为洛州洛阳县人焉。曾祖深，祖义，并遒高雅度，器宇弘深，逍遥於礼乐之园，栖息於诗书之圃。养性丘园，清高不仕。惟君诞灵峻岳，秀质随川，敦仁信於乡闾，崇松竹於里。岂谓隙驹易往，风树难停，徒尔薤歌，奄归电逝。以永徽四年，春秋有八，寝疾终於私第。
夫人成氏，婉怀兰性，美秀瑶姿，识悟端明，动无亏於藏诫；志凝贞淑，德有备於言容。年在初笄，适於李氏。夫人德行有闻，言无一二，与善无爽，遂尔沉疴，神医妙药，徒尽秘而无瘳；秀识香魂，奄离形而断绝。春秋六十有六，以垂拱四年九月卅日遘疾弥留，告终私第。以其年岁次戊子十一月景辰朔六日辛酉，与李君合葬洛州洛阳县平荫乡之原旧营域之内，礼也。嗣子嘉庆，早承柔训，幼奉闺慈，卷寒泉以裂魂，履春霜而陨绝，敬题芳石，永勒泉扃。其词曰：
孤子标擗，谁谓荼苦。绝地攀号，殒身非古。忧心疑难，驰诚壤土。天地长兮人不终，山谷回兮陌不同。镌丰□兮铭马鬣，□终古兮纪不穷。
（录自《隋唐五代墓志汇编》洛阳卷第六册）
№垂拱０２５
【盖】
无。
【志文】
土坏。刻文。
垂拱四年十一月□六□头府队正王遮＊墓舍（录自侯璨《解放後新出土吐鲁番墓志录》
●永昌
№永昌００１
【盖】
大唐故亡宫三品人金氏之柩
【志文】
亡宫三品婕妤，十一月廿六日亡，十二月廿二日斩草，一月十三日葬。文。
婕妤位三品，年六十四，不知何姓氏。淑贞姝□，预良家之选；令德柔婉，视列卿之秩。恩宠斯洽，仁象克配。当攀槛而节明，对辞辇而诚显。规虹泥彩，将晦魄而俱消；宝婺融晖，随落星而永逝。以垂拱四年岁次△乙△月日卒，以永昌元年岁次□乙正月△日朔△日葬於△所。其铭曰：
侍寝昭阳。步曳曳兮生光；归骸窀穸，松森森兮巳行。
（录自《隋唐五代墓志汇编》陕西卷第三册）
№永昌００２
【盖】
大唐故亡尼七品墓志
【志文】
大唐故德业寺亡尼七品墓志亡尼者，不知何许人也。少以良家应选，言行彰於六宫；晚以禅律归心，忍进称於梵宇。春秋七十有二，以永昌元年二月二日，奄从风烛，呜呼哀哉！即以其月十四日葬咸阳原。其铭曰：
四德标美，六度精修，泉扃永闭，松风自秋。
（录自《隋唐五代墓志汇编》陕西卷第三册）
№永昌００３
【盖】
唐故益川大都督府成都县令韦府君墓志
【志文】
大唐故益川大都督府成都县令韦府君墓志并序从侄胤撰君讳，京兆杜陵人也。豕韦灵苗，大彭洪胄。彤云演庆，二川继踵於汉朝；黄星启绪，双珠接武於魏国。并详诸史册，可略而言焉。高祖忧，周号逍遥公。
明不显迹，浊不污真，驰名於隐名之地，得道於非道之境。曾祖，周御正大夫、安州总管、随淮二州刺史。抚戎驭众，肃以申威。字人训俗，宽以流惠。祖万顷，隋太子直阁祭酒、秘书丞，赠秘书监、开府仪同三司。戈猎诗书，网罗流略，照心镜於六义，耨情田於四始。考元整，皇朝西府东阁祭酒、天策上将府铠曹参军事、通曹二州刺史、上柱国。时属驰骤，代经金革，龙吟泽山，云蒸础润，虎啸丘谷，风惊尘起，暂入氛埃，遽凌霄汉。端衣事主，一心为百将之无；褰帷抚俗，六条为二州之最。君载隆门阀，夙奉堂构，正以立身，勤以接士。倾河不能泻其辩，碛石未足成其峻。白凤雕龙，金玉韬声於缯藻；飞仙别鹤，宫商变节於丝桐。
洎濯发登庸，弹冠入仕，措绅咸仰，簪裾取则。解褐除太宗文武圣皇帝挽郎。显庆五年，授虢王府典签。奉笔梁园，声高枚马；受诗楚殿，价擅申白。俄授赵州录事。清明鉴物，正直驭人。狱之瘐囚，曹无滞讼。咸亨三年，授邛州安仁令。
弦琴宰邑，化浃五城；制锦莅人，风宣百里。秩满，授隆州苍溪令。丁母艰去职。
悲逝川之不息，叹风树之无停，既轸曾参之恋，旋饮高紫之血。服阕，除益州大都督府成都县令。蜀塞名区，岷江奥壤，地非敦朴，人尚浇讹。君抚以威恩，敷以信顺。暂理弦歌之化，载变＊歙之俗。既而神不辅德，天不＊遗。驯雉之庆未终，射犭爰之怆俄及。以垂拱四年十二月三日卒於成都之公馆，春秋五十有七。
门生故吏，街号巷哭，岂独衔Д掩涕，辍舂相杵而已哉。即以永昌元年岁次己丑五月壬子朔廿一日壬申葬於明堂县凤栖原，礼也。有子、景等枯貌柴形，茹荼饮血，孝因天至，礼为心成。扬名之道已弘，显亲之功无替。爰顾庸菲，敬播徽音，轻写翰墨，式旌泉壤。
於铄遐胄，国肇豕韦，总绥百辟，翊赞商畿。爰汉爰魏，奕叶联辉，逮曾逮祖，冠盖同归。惟君之生，禀灵山岳，材超后进，智逾先觉。音韵宫徵，气谐兰药，既掷晋金，终傅楚璞。濯缨之岁，筮仕之初，去兹短褐，曳波长裾。漂邹涤马，荡白流徐，纟レ六曹，实惟高选。君临百里，仁风载扇，逮属苍溪，遽辞慈恋。号天有极，抚膺无倦，情因礼夺，作宰成都。初讥至晚，竟美来苏。开驯春翟，朝飞晓凫，弦歌一化，永变宝歙。阳羲旋景，阴娥徙魄，阅代归真，共沉荒宅。哲人先委，积善何获。惨气昏松，悲风韵竹。奇仪徒，芳尘靡隔。
（录自《隋唐五代墓志汇编》陕西卷第三册）
№永昌００４
【盖】
有盖失拓。
【志文】
大唐故都水监独孤丞长女墓铭长子字婉，河南洛阳人也。曾祖义顺，皇朝太仆卿，凉州都督；祖元迁，□千牛，列丹棘而驭鹿︶，蹑青蒲而陪凤。考思泰，协律郎、都水监丞，美声振於丝管，雅度包□舟檄。娘子仙娥降彩，宝婺流辉，率性表於□容，因心切於慈孝。年犹未龀，奄□偏爵，哀□□□，殆将灭性。既而兰仪蕙问，方传独立之奇；弄杼鸣弦，更擅无双之艺。谢遂戏雪，初散□而飘飘；巫岭行云，遽静光而歌灭。
遘疾不□，以永昌元年七月九日终於京永宁里，春秋廿有一。即以其月廿三日迁窆於□东原，礼也。轻虹黯色，痛美人之不归，□风□□，悲少女之行□。呜呼哀哉！乃为铭曰：
□□□女，□矣华宗，六珈氵未□，永□对□。月□松幽，□□□□，望丹旒而□□，闻白杨而□□。
（陕西省文物管理委员会藏拓片）
№永昌００５
【盖】
唐故崔君墓志之铭
【志文】
唐故朝散大夫崔府君墓志之铭君讳，字季玉，武城人也。炎皇之圣裔，魏上党郡守晖之後。昔赤帝乘运，开胜族於姜水之泉；少典握枢，擢灵根於常羊之野。叶延瓞，芳宝胄於千门；嗣代英风，重望崇於四氏。曾祖怀，征南将军、安南长史；总戎略之奇谋，振威风於海外。祖济，直阁将军、行台内史；蕴江海量，抱山岳之才。父琳，凤池县令；麦茂驯，化越张堪之俗。兄达，皇朝上轻车都尉；功参草昧，职列荣班。
君感粹诞灵，自天生德。皇朝授朝散大夫。遁志丘园，颐神里。春秋七十有六，乾封二年六月七日卒於私第。夫人金城申氏，周并州祭酒从事嗣之中女。妇容内穆，四德流芳；母尊外彰，三仪清肃。息龙客，确智清高，宏才独秀，梦泪盈珠，掩有膏肓之疾。春秋六十有九，以永昌元年六月五日终於寝室。夫人申氏，志等恭姜，声齐孟母，即以其年岁在星纪，月至降娄，十七日景寅合葬於潞城县西廿五里之平原，礼也。东则牛峰独秀，游天汉之神人；西则积石为山，表黄只之圣匠。前临冯郡，後背韩郊，飞盖相连，琳琅间出。嗣子上骑都尉起善等，孝心内着，体尊外成。卜此胜壤，安其宅兆。纪录清徽，式镌金石。其词曰：
命代乘运，应历天才，熊罢视兆，圣帝龙媒。姜城宝祚，齐地封开，常羊感梦，万古承基。其一。
（录自《文物》一九八七年第八期）
№永昌００６
【盖】
无。
【志文】
砖。朱书。
君姓，讳延仕，高昌县人也。为人雅素，识性清高。教阐前庭，声余后部。
无那年余耳顺，疾疫诤缠。药石无徵，哲人斯逝。粤以永昌元年岁次己丑，九月壬申朔廿六日乙亥卒於私第，春秋八十有三。即以其年闰九月三日，葬於城西北原，礼也。呜呼哀哉！（新疆考古所藏志，录自侯灿《解放後新出土吐鲁番墓志录》）
№永昌００７
【盖】
失。
【志文】
唐故常君墓志铭君讳智，字仁哲，潞州潞城人也。原夫滔天巨＊，济生人者神农；地总王人□珠泉以流粹。曾祖林，齐任沁州录事；祖宗，隋任易州司户；抚符莅政，□下颁朝，劝课农桑，家给民足。父禄，朝散大夫；可谓邓林高干，昆阆三珠。春秋五十有五，奄从蒿里。夫人杨氏，年廿有七，卒於私室。有以永昌元年岁次己丑十一月庚辰五日甲申，葬於安昌村东百步之原，礼也。颂曰：
东临苑□，西邻发鸠，北望夫岭，南迩牛头。山无溪谷，地有平畴，荒□爽□，魂兮可□。
（录自《隋唐五代墓志汇编》北京大学卷第一册）
载初
№载初００１
【盖】
　失。
【志文】
唐九品宫人墓志载元年岁次己丑正月廿三日，九品宫人卒，不知何许人也。宫人叶气晨虹，速光夕月。染白之行，追梁梁氏而□余；贞介之心，蹑恭姜以高步。遂得执巾柘观，掌绂椒阁。婉娩之容，既振声於彤史；幽闲之德，仍发誉於紫宫。但以舟壑易迁，隙驷难驻，追观洛浦，神珠共寸晷无留；远瞩汉皋，玉佩与尺波长住。即以其年正月廿三日葬於共陆西，礼也。将漆难久，松门易摧，珠帘地发，铜马山开，虽灭彩於朝镜，庶留芬於夜台。其词曰：
委质天姝，捧巾帝阁，寒暑推移，日月迥薄。□□花隐，三珠□，未遇云装，巳随舟壑。魂入东岱，形留北洛。长违阙下，永系山中，眉凋柳翠，睑落桃红，蘅薄芳尽，芝田路穷，顾清音与淑德，接环景而俱融。
（录自《巩县金石志》卷十六）
№载初００２
【盖】
失。
【志文】
唐故高君墓志铭君讳珍，字行仁，其先渤海人也。分食邑，橘徙兰□，簪裾魏壤，遂留相土，今为安阳人焉。若乃崇牒岩岩，俪嵩衡而挺秀，洪源淼淼，伉淮泗以腾漪。
莫不迈□积善，光国光家。曾祖乐，齐任沂州琅耶令；祖相，隋□汴州中牟丞；父进，志乐□泉，意唯风月。君乃松林养性，兰杜怡神，高蹈乡门，□□名利。
轻财重义，智叶□周；敬士钦贤，道侔庄惠。□仁履孝，基信基忠，行本□良，言唯谦让。训勖诸子，咸蹈礼经，居富不骄，在言□□，可谓惠迪君子，斯焉取斯。何期天道无亲，幽明□隔，以载初元年正月廿二日＊於私宅，春秋七十有一。夫人王氏，质曜东邻，道光南国，言芳蘅杜，节□珠玑。四德无亏，三从有允。彼苍不顾，贞质凤摧，以调露元年十二月十日奄朝露。即以其年腊月十□日迁窆於州西北二里平原，礼也。呜呼哀哉！嗣子□方等，孝齐曾闵，哀毁难胜，将谓杞国天倾，上无日月；□都地陷，下跃鱼龙。恐令德芳名，□无凭，不惜青凫之镪，旁求白凤之词。下官不材，□承恩属，式镌琬琰，以著铭文。周星五□，尧月九零，况居人位，谁□不倾。叹淑人兮君子，□□□兮为铭。
（录自《隋唐五代墓志汇编》河南卷第一册）
№载初００３
【盖】
失。
【志文】
大唐故苏州吴县主簿刘府君墓志铭并序公讳寿，束城人也。□龙里□山第□□□□□□□□鸟降□□□□□□氏。
洎乎□□启运，蛇剑开基，保固维城，望隆盘石，□□□□，□略言焉。曾祖□，周任定州录事参军；纠齐千里，弼政□□，□□举之宏材，控□潜之下位。祖□，隋任并州寿阳县令；风□□□，草偃一同。静□当官，棼丝以之攸绪；驱鸡是务，乱绳於是□□。□孝友，隋末任束州总管、骠骑将军；惟岳降神，自天生德，壮思泉通，逸气云飞，匪惟辩塞碧鸡，谈开白马而已。君器宇幽深，神姿郁起，乘羊之岁，次浮出处之途；救蚁之年，去来忠孝之地。白凤应太玄之论，蛟龙感繁露之书。代实须材，材为代出。麟德二年，三经应举，射策擢第，授常州博士。
绛帐宣风，青衿是仰，质疑斯属，师范收归，转迁魂州临黄县尉、润州句容县主簿、苏州吴县主簿。列爵惟贤，懋官以德，存两宝而弃玉，慎四知而退金，实一代之英髦，为四方之士则。可谓斌斌君子，硌硌其人。既而月照云浮，兰修风劲，摧梁轸虑，沉痼弥留，粤以载初元年腊月十八日终於里第，春秋五十有八。驷马悲鸣，识滕公之长往；两楹奠祀，悟夫子之将终。呜呼哀哉！以其月廿五日窆於旧茔，礼也。嗣子敫信，控昊天之罔极，□□地而无追，响过云禽，声轸林木，岂直舂杵辍相，邻人罢祖而已哉。犹恐陆谷易迁，桑田难久，刊兹贞石，而勒铭云。其词曰：
天地合气，山川降灵，异人间出，才子挺生。寰中振响，日下傅名，里仁人信，义重时轻。谈天发响，掷地腾芳，龙蟠学海，凤峙词杨。爰兹利器，乃应宾王，匡六条而车偃，赞百里而风杨。对日抽思，陵云□藻，以德如玉，不贪为宝。二竖缠瘵，两楹摧兆，痛短景兮易期，悲长夜兮难晓。
（录自《隋唐五代墓志汇编》河北卷第一册）
№载初００４
【盖】
杨君墓志
【志文】
齐州长史杨君墓志夫金阙迢，犹轸迁舟之叹；玉京郁律，终兴逝水之悲。况乎海变桑田，代何人而不故。祖讳让，弘农甲族，掌丝临於广郡，因官编此飞狐，运属有隋，豢任齐州长史；父讳邕，唐朝奉诏授始州黄安县令，春秋八十五，薨於私第；兄讳相，诏授慈州司马，年八十七，奄从泉路；并济济居官，恂恂导俗，俱禀中和之气，同延上寿之荣，风枝不停，魂归物化。以载初元年四月廿七日葬於县北平原，礼也。芳铭不勒，令誉何彰，乃为词曰：
门袭羔雁，家傅缙绅，四科儒首，一代英仁。
（录自《隋唐五代墓志汇编》河北卷第一册）
№载初００５
【盖】
失。
【志文】
唐故处士任君墓志铭并序君讳智才，西河人也。昔吏部尚书任峻之後。祖乾，周任宁州司马；父大通，隋任应州长史；并以中和之德，咸升上佐之荣，毗赞六条，克谐千里。既而韦珠诞耀，谢玉抽英。公禀裔少微，韬精大隐，优游何所？诗书礼乐之场。放旷何从？山水烟霞之境。呜呼！惊波易逝，过隙难留。以显庆五年正月三日终於私第，春秋六十二也。夫人史氏，德配鸾凰，道符琴瑟。岂期鸿炉万化，龙剑双飞。又以上元三年六月七日卒於私室，春秋六十也。卜远有期，慎终无极。载初元年七月八日合葬於谷□乡之原，礼也。南瞻槐里，北对荆□。爰启幽茔，式刊贞石。其铭曰：
乾坤造化，日月环周，有生有死，何去何留？猗欤令德！卓尔徽猷！脱落名利，偃仰山丘。凤凰嘉偶，琴瑟好仇，悲夫同穴，共此藏舟。朝霜晓露，秋木符楸，百龄忽尽，千古惟休。
（录自《隋唐五代墓志汇编》陕西卷第三册）
№载初００６
【盖】
失。
【志文】
大唐故处士昌黎孙君墓志铭公讳默，字孝纲，昌黎柳城人也。尔其洪源括地，导江汉以澄□；峻峤於天，跨关山而错峙。爰兴霸业，舞长剑而扫亻枪，肇建□勋，操短兵而静枭镜。靡不英贤起，兴公拥绝代之词，豪彦挺生，子荆勋倾城之作。其後分胙士，开国承家，冠盖缤纷，不可胜计。曾祖敬，齐上谷太守；青田孕彩，丹穴凝姿，颂美渔阳，功高渤海，自可槐庭论道，棘署调风，岂止虎道珠还，区区州县而已。
祖阐，周右北平长史；弼谐千里，则亭障无虞；光赞六条，则宾寮有序。材横杞梓，总潘陆之芳文；德耀琳琅，掩王刘之丽藻。父政，隋滨海郡沙城县令。德星贻庆，映大丘而烂彩；驯翟依仙，降中牟而演化。襟神外朗，贞慎内融，朝歌无以冠其功，单父安能嗣其美。公温柔植性，夷亮居怀，诜柱一枝，孤标令问；稽松万仞，独擅徽猷。淡泊凝怀，幽闲狎契，未极南山之寿，遽从东岳之游。以垂拱三年十二月廿五日卒於私第，春秋八十有一。铜壶既启，终无停漏之期；丹灶徒施，讵有延龄之验。以载初二年四月廿六日归葬於龙城西南六里之平原，礼也。
左疏灵沼，澄万顷之清涧；右控祠台，通北天之佳气。南养□海，秋涛萃雷电之藏；北祟山，□萦□□□□□。□谓祥ゼ白鹤，镜千古而□芳；庆洽青乌，穷万祀而□茂。其词曰：
炎灵告谢，三方鼎寺。禹县龙飞，吴山鹊起。苞藏两蜀，笼牢□□。其一。
显考贻庆，夙擅羽仪。绩宣千里，功高贰师。言思李侯，道□□陂。其二。纟卒羽青田，搏风丹穴。德耀隋珠，襟澄许图。风神外朗，水□□彻。其三。逸足涂穷，冲霄羽落。漏促生涯，舟迁夜壑。靡观□□，□凝丁鹤。其四。
（录自《隋唐五代墓志汇编》北京卷第三册）

●天授
№天授００１
【盖】
失。
【志文】
大周太州郑县少灵乡□义里故上骑都尉张君墓志君讳愁，字容，咸林郡人也。□祖张罗因高辛氏，应德天日，名诸翼振，公□山河，廿有七。本自南阳，源流枝派，夙□黄公□册预□知音。惟君廉□勇志，竭力丹诚，代□辽东，录功勋绩，美贻後昆，□□嘉焉。君春秋悬车之岁，遘疾奄彩。永淳二年十二月十六日，终於私第。已谢□光，长辞七耀。君妻莫氏，七十有八，卒於天授元年十月九日，已归蒿里。子孙悲恸，杳靡□魂，两面如珠，号天罔极。仁子之礼，三事须周，卜其宅兆，以天授元年岁次庚寅正月甲辰朔十二日甲申，合葬於少灵之原。四神俱备，茔域合应。幽祗远僻，启出自南阳，德应天日，寻河上汉，□查靡倾。传流千载，万代□名。黄石赐书，怀阴与灵。河汉淼淼，入于丽城，风□飒飒，届於天庭。织女□石，知到河清，谁人□记，万侍曾经。
（录自《隋唐五代墓志汇编》陕西卷第三册）
№天授００２
【盖】
大周故安府君墓志铭
【志文】
大周上骑都尉安兴孙墓志铭并序君讳范，字兴孙，雍州＊人也。观夫鸟纪云官，得姓命氏。圆方璧，长戟高门。或与风石力牧齐其能，或将方叔邵武均其美。同昭奚之在此，若蔺相如之不亡。斯固众作者之所用心，今可得而略也。曾祖建，周骠骑大将军；有汉天舅，实为宝宪，不孤其德，於兹善邻。祖子，隋任岐州雍北府车骑；深谋不测，奇算无穷。挂虚弓於月维，倚长剑於天外。父贵，唐上护军高四府校尉；孝友基身，文武植性。知适去之无我，体适来之有涯。山水烟霞，此焉攸处。君甫从弱岁，即拟玄经。未始髫年，遂谈黄日。以宣父志学之岁，便补璧沼书生。尝读老子德经及孔丘系象，从容叹粤，虽复九圣不侔。至於措意之处，往往与人同尔。
岂惟礼经三百，威仪三千，南史所不详，北史所未储，豕亥鱼鲁，悬然幽鉴而已哉。爰迨颜回白发之年，安仁斑鬓之日，出处不遂，心迹未并。遂乃弃万卷之书，从五戊之校。冀申博望之美，以成定远之封。以龙朔年中，攘袂三韩，扬形九种。
蒙授上骑都尉。君以为大易有不事王侯，高尚其节，岂独彼有，而独此无？仁道不遐行之，即是凡夫。仲长统之山水，颜辟强之园林。斑嗣一丘，荣期三乐，所适皆适，行忘坐忘，器宇澄清，心神昭旷。有善鸟香草，萧然尘滓之外；对幽人野老，兀尔风烟之中。时读异书，时寻异迹。遇佳处便累月忘归。方寸之地既虚，七尺之躯非有。何大鹏小鸟，彼辱此荣，而复措其哉！既而辰巳之年，梦人成衅；庚子之日，服鸟为灾。楚老惜其兰芳，秦矢悲其悬解。山泽舟壑，藏隐虽坚，有力负之，理无胶柱。春秋六十四，永昌元年二月廿三日遇疾，卒於私第。呜呼哀哉！有子粤嗣，粤福。并南山之幽，性符乔梓；东鲁之地，道叶闵参。粤以天授元年岁次辛卯月癸酉朔卅日壬寅，葬於雍州＊县昌国原，礼也。遂使吹楼之下，人衔絮酒之杯；偃月之前，鹤申仪予之礼。呜呼哀哉！乃为铭粤：
厥初生人，名为实宾，二美俱劭，实粤王臣。长驱涿野，大会孟津，道德月故，辉光日新。何为如此？殆庶机邻。其一。自兹厥後，天长地久，一德润身，万夫倾首。奉初藻镜，周瑜酿酒，流俗彼无，魁梧斯有。其二。惟君行备，不堕箕裘，作德斯逸，心神日休。□骤白马，辩岸も牛，君为尧舜，臣作巢由。其三。
庚子之日，辰巳之年，歼我志士，彼苍者天。树便孔树，玄是扬玄，联嗣日鹤，来送名贤。
（录自《隋唐五代墓志汇编》陕西卷第三册）
№天授００３
【盖】
　失。
【志文】
大周故云麾将（下泐）
公讳禄赞字萨逻，西戎人也。往以慕比，卜居於＊阳□谷焉。□以解辫输诚，识□□於律吕，捐裘委质，袭冠带於朝廷。欣然怀响化之心，卓尔抱忠贞之节。
并公兼其美，可略言焉。祖蒲海英雄，葱山隽杰，□藩一品，声誉一时。父钦陵，西戎赞府之亲舅，本国官荣於将相，才高武略，职绾英机，亲谋白狄之军，欲赴皇唐之众，见狐□於寇虏，先鸩毒於戎臣。未劲归□，奄迁舟壑。公风神独□，□骨自然，凌霜冒雪之诚，上升□云之气。龙韬十德，皎在于胸怀；豹略九攻，明之於指掌。秩惟三品，亲统一军，转骑黄河，列营青海。夙怀雠怨，恨起於边亭；远涉山川，喜投於中夏。一辞戎寇，万里征途，望尧日於长安，背羌尘於绝塞。丹诚□显，未绂遂加。制授公游击将军、守左威卫洛府果毅长上。参倍紫禁，爪牙之效遽申；侍卫丹墀，鹰之诚遂展。矜勤一载，严整八屯。又下制书，加公品秩，除授公云麾将军、行右领军卫翊府中郎将、黄水县开国子。显之爵位，任以司阶，肃戈仗於重城，俨兵容於复道，鸣钟□□，俟明警卫之方；鹤鼓傅霄，妙尽严巡之术。顷以獯□背德，杂虏游魂，惩□□□，凭陵纵□，冫食而旅拒。
公亲承制旨，受钺专征，方陈百胜之谋，直扫三边之寇。羽扇之下，从横岛飞；鳞甲之前，崩腾鱼溃。风尘清於塞外，烟火静於关山。遂制书许公旋凯，岂渭灾闻斗蚁，疹结凝蛇，绝迹断肠之川，沉こ张掖之郡，无徵福善，有益膏肓，背西国之神香，就东山之鬼。以垂拱四年正月五日卒□□州永昌县温柔里私第，春秋卅有三。以天授元年十月十八日，权窆□□□□□□□原，礼也。恩敕赐物一百廿段，丧事所司量供。妻翁上柱国（下泐）德，才高调远，义□神融，得天□之精灵□皇王之器。水□一（下泐）恩，四海无虞，共洽和平。□愿承其刈楚，契彼伐柯。不（下泐）暗伤附萝，□□戚恨起崩□，嗟□璧之亲，叹深埋玉。恐高岸为谷，□□成田，式铭玄础，纪德□泉，共兰荪而并馥，与日月以长悬。词曰：
□族茂远，盛绪□长。声高玉塞，望重金方。英雄□□，令□揄扬。家傅将相，代续忠良。其一。异人继踵，公其挺出，卓荦英姿，昂藏秀质。松筠□□，□□气逸，怨结□□，□国就日。其二。遥寻凤阙，远背狼河。关山月满，碛□□□。□□□□，□□□□。一辞羌笛，永赞虞歌。其三。□风入款，惟月□荣。龙神□□，鹤陈严兵。□□□□，□□□行。霜锋暂击，虏俄平。其四。
平生已矣，幽明遽□。陇生云低，□□□□。□□□□，夜台寂寂。式纪清徽，勒铭玄石。其五。
（录自《隋唐五代墓志汇编》洛阳卷第六册）
№天授００４
【盖】
无。
【志文】
砖。白色文字。此志两次书写，另一次为开元廿五年《张君墓志》。
维大周岁次庚＊朔□□□□二日天山府都师张运感故妻墓铭。
（新疆考古所藏志，录自侯灿《解放后新出土吐鲁番墓志录》）
№天授００５
【盖】
失。
【志文】
大周故从善府旅帅上骑都尉董君墓志铭并序君讳师，字盛德，陇西人也。原夫晋乘载言，宣父称其良史；汉生函杖，仲舒光其博览。复有东京都尉，独步通儒；北冀诸侯，俯临清潞者矣。祖钦，擅公羊於默守，弹压何休；劫左氏於短兵，并吞李育。父少师，括囊六籍，既啸傲於公车；掩顿五千，遂逍遥於关令。君弱龄好古，壮发勤书，王粲横戈，俄从武术；班超人幕，忽预兵钤。发一矢乃驷马齐穿，控六钩则五＊同穴。制授从善府旅帅。
往以龙朔年中，三韩雾起，孙泉窃号，据是壑而挺妖；卫满称尊，怙鲸波而起。所以天王命将，饮马辽川，大帝兴威，扬兵海岛。君断龟余象，擒蛟壮节，攀峻堞而先登，上危城而甲首。所以杞梁殉命，声傅烈士之篇；周处亡躯，名载忠臣之籍。是故勇不虚死，名不伪立，睿想旁流，皇情下虑，遂授殊勋上骑都尉，降须州县，回授子孙。故得令绩无穷，功名不朽。夫人太原郭氏，潞州兵曹之中女，沂州录事之令侄，巫云直竦，远曳罗裾；洛水横波，轻移玉步。颜家美媛，则诞孔丘；陈室良姿，载生徐邈。遂於天授二年岁次辛卯正戊辰朔五日壬申，合葬於州城南廿里之平原，礼也。亡子神方，赋题鹦鹉，辩折杨梅，十年标淳孝之名，九岁得属文之号。忽以兰英早刈，芝叶先凋，虽曰伤魂，犹为爱子，同归吉兆，随而葬焉。其葬兆则上党地理，异部天枢；高山则上竦万寻，平原则直视千里。嗣子名逸，次神毅，次名志等，范宣至德，负土而成坟；何琦孝心！伏棺而息焰。将恐汉川碑土，海地桑生，泉扃勒铭，夜台埋石。其词曰：
陇西关下，河东郡裹，长澜远氵瓜，高峰峻峙。蹑影神仙，直笔良史，地势千仞，家风万里。其一。若士出，斯人嗣代，黄卷缥囊，冠假佩。晚节山月，栖心地籁，玄酒素醪，荷裳蕙带。其二。天道不测，人事何常，俄然方正，矣贤良。怀蛟异术，吐凤灵章，还从蝼蚁，胡能久长。其三。善始令终，确乎不拔，如金之莹，如玉之洁，远驾前贤，成规後哲，春兰秋菊，芬芳无绝。其四。灵辞上第，日下高舂，立石安鸟，行需驭龙。交交秋月，苍苍古松，白云一远，黄泉九重。其五。
天授二年岁次辛卯正月戊辰朔五日壬申记。
（录自《隋唐五代墓志汇编》山西卷第一册）
№天授００６
【盖】
无。
【志文】
大唐□力寺故瞻法师影塔之铭并序夫大士游心，□归先觉之境；高人建德，要开浚觉之门。听以摄倒海而就安波，湛圆空而收动界，其有出生五滓，驾御二□□□□之□辰，作世□之□烛者，其惟我上人乎？□上人讳神瞻，俗姓邵氏，相州安阳人也。其先有周太保北燕伯邵公□之後。上□□□□□代为冠□，厥宅不移。碑表列於坟□，谱□传於家国，今此不复详谈矣。曾祖□，齐任司州刺史、使持节行军总管诸军□□□□□，隋任平州卢龙县令兼检校卢龙镇将；父琰，唐任晋州神山县尉，□调万言，三□相承，声驰宇内，惟文与武，并在一门。□□□□□□□□灵贤族金精玉□，卓绝常□□诵五千言，工属文，善谈吐。年廿一，遍阅九经，□开三史，泛览诸子，涉猎群书，阴阳图□□□□□□术之说，莫不咸陈掌上，总纳□中。以为并是糟粕之余词，膻腥之陋业。不是以扬眉阔步，毕志息心，解缨络於□中，解□□□□□□□意营道，回向□门，授毗昙□师智神寺庄作一边依止，於是听中论，且学小乘，入理致，即镜写精微，演法相□□流名□□□□□□□元年，覃东山之□，爰□度门□史许乎思妙体一乘先而三论倾风见悦，高预染衣。於是更就□谷□禅师□摩□品。自此律行□严，温□转富，讲四分律并羯磨维摩、法华、金刚、般若胜而王般若、□国仁王般若及中论、毗昙，驰骤两乘，包罗三藏，横五竖五之义，三车九辙之途，不思议之奥宗，无住相之□旨，花贯泉涌，雨澍雷惊，法泽所加，枯烨者莫不□润；心灯所耀，黑暗者咸志承光。廿年间为□法将绍隆饶益，胡可胜谈。又以说诵□□□□之□撰出相住持同毕一卷、浮图澄法师碑文一首、□定琬寺主碑文一首，更有诸余杂文数首，并事在光扬，不之繁目，□□□□□□□告化，春秋三，以大唐垂拱二年四□十二□端拱□生夏凡，乌呼哀哉！虽灵心湛然，去留无在，而世间攀恋有恸，□□□□□□□十人等，□慕教□，以大周天授二年四月□八□，於相州城西五十里宝山别谷，敬焚灵骨，起塔供养，式图影像，遂勒铭曰：
伊大人之□□□实在□□□□□□□之开心□□横舟而俯度，架三界之天梁，杜生之险路。作真谛之耿光兮，为法之弘□。琪我族姓之尊者兮，□□□□□□□三有之危害兮，陋万卷之浮言，超埃尘而□□兮，建义之高幡，宣法王之□教兮，洗□□之讠宣烦。□被利益之云周兮，就□而长注，玄构落而畴依兮，法□坠而安仰。疏抱□以□塔兮，□崇严而镂像；留铭於山阿兮，流芳□之□□淇。
（录自《宝山灵泉寺》）
№天授００７
【盖】
处士冯君墓志之铭
【志文】
周故处士冯君之墓志铭并序君讳廓，字师寿，潞州上党人也。原夫轩台肇迹，姬川诞灵，拥河北七国衣冠，据辽东一时雄杰。其後荚枝俊叶，折土承家，盖国史之所详，今可得而略矣。
曾祖康，齐太尉；祖业，宇文青州别驾；父绪，唐朝散大夫；并错综人术，斧藻礼仪，高山仰止，宏海不测。君少而机辩，长而清高，汝郁早挺淳至，黄琬少标聪察。起家任成均学生，澄衿璧沼砥行石渠，横经擅槐肆之英，射策伫兰台之秀。
方冀皇穹与善，锡年之祉不愆；岂图明只爽听，歼良之恨斯及。遂於天授二年三月九日，卒於家寝，春秋七十有一。夫人朱氏。金娥湛色，宝婺疑辉，肃林下而驰风，对梁前而耀日。即以其年五月三日，合葬州城西南五里平原，礼也。嗣子知微等，昊天增慕，厚地缠悲，水播泉台，式镌贞石。其词曰：
鸣岐集祉，泛洛凝祯，实延庆蔼，斯标祚灵。俾侯魏壤，锡瑞冯城，有弘地德，无坠家声。其一。衍播昌门，资芳景胄，载诞人杰，克光时秀。文峰郁起，言泉涌溜，维驹荐曲，渐鸿启繇。其二。生涯何促，泉路何长，北驰广陆，南据通庄。露沾宿草，风振修杨，盛德不朽，永播无。其三。
（录自《隋唐五代墓志汇编》山西卷第一册）
№天授００８
【盖】
失。
【志文】
大周孔将军墓志铭并序群讳业，字仲茂，本鲁国曲阜人也。先圣太师孔宣父卅六代孙，任隋为河南郡守，因而家焉。今为洛阳人。若夫赤□凝范，司徒命职於□官；丹雀腾祥，大夫为臣於鲁甸。英儒代起，霸居□□之荣，守相递昌，胤表分之寄。□师孟日，述作之□攸归；光傅刘年，□慎之名遐播。＊中齿胄，易丝善於安国；堂上延宾，申敬爱於文举。箕裘莫替，纺冕相傅，回鉴典坟，详求篆籀，家风祖德，安可腾言。祖琰，宇文朝司农少卿、曲阜县开国男，疏茅锡社，望杏瞻蒲，霄扈□候无愆，日鸟之期必授。祖妣渤海封氏，梁郡中牟县令封女。苹藻爰备，纟川组聿修，庭轫鱼轩，门飞鹤盖。父延，北齐左武卫大将军、承圣侯；食邑之（下泐）
秘策，登坛以擅其威；龟岫清弦，砺岳以腾其庆。妣白虎王氏，□州刺史王高女。
家承卓义，明袭朱︶，夙闲盥栉之规，早秀芝兰之性，璋载诞，庭玉相辉。君隋虎贲郎将、河南郡守，伪郑镇南府骠骑将军。期门警卫，万户庆清，□□宣恩，百城风偃。何充骠骑，虽沉迹於伪庭；去疾将军，终开幕府之□。□□以昌乐令。
渔□风化，翟□怀□，河朔兴谣，漳南缉□。高舂夕惊，藏壑夜迁，□□□之山颓，悲蜀人之石折。以贞观十九年十月五日卒於时邕里私第。夫人太原郭氏，本郡守郭琳女。大家七篇之诫，出自因心；中馈四□之□，非由外奖。三日在候，百两言归，室满□龙，庭和陈凤。贞观廿一年七月廿一日，卒於官第。以天授二年八月廿二日，合葬於邙山平乐之原，礼也。嫡孙元爽，大周邛州依政县令、上柱国。高堂数仞，愿负米而无追；捧檄动容，□循卷其何□。桐阍寂寂，蒿＊绵绵，山云几晦，垄月徒悬，式纪泉扉，而焉铭曰：
□麟盛德，歌凤知几，自卫反鲁，定礼删诗。褒成褒圣，良冶良□，象贤在昔，继体於兹。其一。乃祖列棘，锡社穷桑，政班春扈，化偃秋蝗。簪裾武步，珩铿锵，太妣温玉，载诞弄璋。其二。弄璋伊何？先考左卫、承圣列土，将军开□。□□陈策，衔珠献计，长河□萦，□山如砺。其三。显妣母仪，夙闲嫔则，僻耳垂训，□邻违□。教以义方，诫之在侍，闺兴六行，里祛三或。其四。君荣郡守，□忉虎贲，传车移境，□□期门。接河福润，登坛礼尊，黄金柘弹，绿绮洞孙。其五。夫人□德，言归□□，□□朝□，□□□帐。谷虚风急，山幽月亮，遽奄蒿扃，□闻薤唱。其六。
（录自《隋唐五代墓志汇编》洛阳卷第六册）
№天授００９
【盖】
失。
【志文】
唐故钩盾署令苑君妻梁氏，其先安定人也。祖达，隋邺县令。父基，唐将仕郎，并逸量泉停，英姿岳峙。夫人芝田擢秀，□畹疏芳，妇德表於闺闱，母训光於里。方谓神将善，终有验於辅仁；岂图衅结回风，竟无徵於绛雪。粤以天授二年八月廿八日遘疾，终於立德里之私第，春秋五十有四。即以其年九月廿九日，权殡於邙山之原，礼也。嗣子元祥等，痛深创□，惧逸陵谷，式刊芳烈。乃作铭云：
申亭毓庆，徙贻恩。道被三族，名高□门。回风结衅，地崩魂。式芳於琬琰，庶播美於兰荪。
（录自《隋唐五代墓志汇编》洛阳卷第六册）
№天授０１０
【盖】
无。
【志文】
大周故宣威将军敦煌县开国男索公墓志铭并序公讳礼，敦煌人也。大云五色而祯祥，玄极三辰之纬候，是生懿德，乃降忠良。前魏□灵，擅银钩而绝代；西京冠盖，属金运之网。绂冕蝉联，簪缨赫弈。祖显，敦煌郡王，张轨列其封疆，蒙逊开其玉宇。北连阴国，犹通赋总之郊；西入阳关，即是箕裘之地。父感，东宫仆寺丞，文梁介帻，奉银榜之春辉；皂衣黄绶，煦铜楼之离景。公心惟奉国，志在除奸。罄竭忠诚之效，发扬凶伪之侣。出身游击，制授将军，仍检校ら凤苑厩。比襄城之牧马，轩后问道於当年；同月＊於濯龙，□室承班於累叶。寻以恪勤只务，忠慎奉公，掌骥以呈材，效鹰而处事。迁宁远将军，守左豹韬卫，洛府左果毅都尉，仍令长上兼检校祥ら凤苑厩如故，而七萃之容载肃，五戎之寄逾殷。属舜匣披坛，奉天仪於翠渚；周筵启室，展皇卫於明台。迁宣威将军，行左豹韬卫，洛府左果毅都尉，余并如故。心雄亻旬垒，艺总干城。参八屯於禁掖，警千列於严署。而材应龙宫，荣参凤职。屡展经营之效，几申陪奉之仪。而洽庆覃恩，开疆锡宇，遂封敦煌县开国男，食邑三百户。倚伏相待，性命多故；未申积庆，实歼懿德。以永昌元年春秋五十，卒於永昌私第。以天授二年太岁辛卯十月戊戌迁於北邙山，礼也。素旗丹，蚁莫龙＊。嗟一张其素盖，痛永其玄堂。乃为铭曰：
北望卫，南瞻宛洛；九曲波澜，千甍城郭。春露氵尔氵尔，秋烟漠漠。乃达佳城，斯为胜。其一。鸾回鹊顾，凤绂龙章。象贤授爵，开国封王。不坠其洽，爰构其堂。上披忠效，入典飞黄。其二。述职严署，效戎禁掖。弯弧六钧，横刀四尺。展卫温渚，承恩萝席。遂皆土疆，式酬勋绩。其三。千秋服恨，万古吞声。暂开侯国，更掩滕城。烟凝野黯，风愤松惊。庶当海变，永固泉茔。其四。
（洛阳市文物工作队藏拓片）
№天授０１１
【盖】
王君墓志
【志文】
大周天授二年王君墓志铭并序君讳汉，字智芝，其先太原人，周文武之后，因宦分条，居于贵乡县，遂为县人焉。尔其峻极遥源，权门鼎族，积代相踵，英声靡纪，详诸竹素，可略言焉。
曾祖达，荆衡杞梓，江汉珠玑，为仕庶之规模，作仁人之维纪。祖溃，风规朗拔，器宇凝深，嵇叔夜之孤松，鲁仲连之逸足，惟君荆山片玉，桂苑一枝，独步汉南，王仲宣之词藻；鹰扬何朔，陈孔璋之逸气浮丘。得道来传八老之方，又以上元二年四月十四日终其私第，春秋五十有二。夫人阎氏，瑶山峻屺，淇澳寒筠，宫商叶琴瑟之声，和鸣得凤凰之兆。岂谓鱼轩台辙，龙＊双飞，堂宇索焉已空，亲宾黯然如失。空陈＊，洒血长号。粤以大周天授二年十月十二日合葬於魏州城西北十里之原平原，礼也。南望卫城，北邻漳水，东瞻沙麓，西瞰丛台，纂徽猷於贞石，纪休烈於泉埃。其词曰：
穆穆英声，昂昂令胤，傍该万顷，直上千仞，兰芬桂郁，金声玉振。其一。
冉冉光荫，哀哀父母，何期倏忽，皇天后土。泣西北之乾健，沧东南之地户，不尝酸咸，谁谓茶苦！其二。孝兹易兆，占彼葬经，山如却月，室号佳城，蒿泉启隧，广柳扬令，洪猷於翠，纪一代之雄名。其四。
（录自《隋唐五代墓志汇编》河北卷第一册）
№天授０１２
【盖】
失。
【志文】
大周故处士韩府君墓志铭并序君讳逢，字文远，南阳人也。□帝喾之苗裔，□姬发之胄胤，不常厥邑，爰居广平郡，因□南和县□矣。原夫丹雀开祥，承家冠七雄之彦，素鳞呈瑞，维城列四国之英。马史郁其芳猷，麟经腾其茂实。逮乎汉室龙兴，先君豹变，筹谟近幄，坐定三秦，雄略遐宣，行飞万里，赳赳得爪牙之趣，皤皤挞鹰扬之诚。哂煮弩以充饥，□刺山而求水。至於削耻少年，禀宽廓之亮，释慢田甲，蕴英达之襟。
鸟册载其芳，龙圆腾其美。加以养竭慎终，孝殚追远，垂负木之泣，流不痛之啼，迈古超今，惟韩有之矣。君以岁标奇，挺魁梧於岐嶷，弱冠富有，综能事於情田。春兰秋菊洽其芳，冬柏寒松齐其色。忘言释性，命□月於四邻；得意摅情，弘烟霞於两目，岂其与善无徵，辅仁斯□，四蛇遄速，二竖埏灾，疾起膏肓，针药无疗，以永隆元年七月□日终於私第，春秋七十有四。是使女停綦组，咸怀罪□之□；□□□□，俱衔堕泪之泣。夫人广平宋，爰自初笄，作嫔朋□，□□□□六行□亏，□於垂拱二年壹月廿四日＊於兰室，春秋□十有一。是使断机绝训，翦发无门，□泽空留，梁容已泯，今□□□二年十月十二日合葬於旧茔南和县东南四里之平原，礼也。南□洪渠，清流；北临绮涂，黄稻阡阡。左列沟塍，龙□□□；右□渠□，荷插成云。唯此池台，平高望显，非氏白扬萧瑟，抑亦紫柳成帷。息温古等，并以悲切昊天，哀深罔极，睇蓼莪而沥血，瞵风树以崩心。
遂抒鸿猷，刊诸玄石。其词曰：
四国隆基，七雄列峙，纬晋经汉，邻哉代起。其一。隙影易流，树风难止，徒泣藜莪，空悲负米。其二。二鼠淙流，□□□□，感□余□，无再满。
（录自《隋唐五代墓志汇编》河北卷第一册）
№天授０１３
【盖】
失。
【志文】
唐朝散大夫行遂州司马董君墓志铭并序公讳务忠，字基孝，冯翊频阳人也。属土木交运，金水迭兴，采州域之後名，□都邑之前号，随□而处，又为宜州美原县人焉。源流长，杠深难朽。灵根茂族，可得而言。炎汉膺图，舒作江都王相；隆周御历，壶为晋国史官。董遇阐学於当涂，安於峻法乎嬴赵。枝分□□，代有其人。曾祖□，齐相州邺县长，昔史起敷化，舄卤变腴；门豹宣风，妖巫屏迹。公之制锦，吞孕□贤，俗阜民和，云思成咏。祖晖，随夏州朔方县丞，扶州司户；书佐扶带，西戎夏邻。北狄或贲せ未碎，或烧种尚全，军檄陨谋，克殄方命。虽威权未总，实献凯攸推。父寿，唐蒲州河东县令上护军；此邑密迩帝畿，素渐河润。思存富教，谅伫英贤。公绩著下车，政闻期月，里落不惊抱鼓，桑野有狎驯。足以仁反霄鱼，岂独晨羊绝饮而已。公生而俊朗，幼挺岐嶷，忠恳天至，淳孝在心。纵朱穆以＊岁标奇，汝郁之髫年起誉，总而为论，彼固多惭。逮乎志学立身，砥砺名行，策名人士，观国之光。且豹子初成，便起吞牛之意；松生数寸，已显龙云之心。少以磔鼠爰书，遂以金科在虑。随器而处，超授评事之官，在职累年，咸叹其美。又授怀州司兵、太常主簿。怀州则东京之近甸，太常实有国之礼园，司兵职典军雄，主簿众曹纲纪。旌能表擢非止具官。既而文武毕兼，艺略周洽，庶从杨历，以效其材。咸亨、仪凤之中，擢授中书主书，寻改武卫、金吾二长史。然则中书凤池，出纳天涣之所；金吾武卫，巡警元戎之地。苟非其器，斯届负乘。以公识量弘通是用，允膺兹职。於时明两翳晖，摇山失位，储皇贬殛，由来有之，胥宇缮营，系公是属。
遂以开曜元年奉敕令驰驿往渠州造庶人贤宅，未成间，又改巴州，还令充使检校。
功随效积，官逐年升，历职有闻，事当显擢。文明元年二月授公朝散大大，仍依旧任。今之司马长史，古之别驾治中。庞统、王祥，共践斯任，海沂康赖，伫寄休徵。遂州巴蜀奥区，界躔庸濮，蕃贰之职，谅伫英贤。又以其年七月制授遂州司马。赞举六条，夷夏归德，宣弘五教，列壤钦风。垂拱三年，往神都，充朝集使。方欲展兹云翼，整翮搏扶；游跃海鳞，吐翰溟。岂谓日车靡驻，逝水难停，二竖成灾，五神乖候。灵香罕觌，越人不生返极之魂；琼草难逢，元化未起还崦之魄。医药无验，患渐弥留，奄忽迁渝，便开撤瑟。以垂拱四年五月一日卒於洛州洛阳县睦仁里第，春秋六十有七。庶寮凄泫，行路悲伤，今古共之，何嗟及也！时以寓殒三川，正丁高暑，将旋八水，厥路靡促。遂权殡邙山，允事宜也。昔温序入梦，思归东平，树怀土，彼情既尔，此亦当然。即以今年四月迎神旋还归故里。且宅兆送终，前圣恒典；窆茔窀穸，列代通规。爰请日官，命青乌而表吉；具诸重榔，旌白楸而告备。以大周天授二年十月十二日葬於鸿州虞山县仪凤乡之凤凰原。盾车晓驾，薤唱霄歌。去户敞之修廊，赴寒荒之野甸。兰庭邃宇，空余绿癣青苔；九地黄炉，无复三千白日。胤子承休，悲梁襄之奚仰，痛陟岵之难追，虑洲壑之有迁，恐埏隧之无纪。聊复勒铭贞石，以著词云：
日余润学，繁露滋经，直标良史，改表严刑。咸昌令绪，并著嘉声，枝分叶散，因居擅名。派别频阳，流风冯翊，家传礼让，门承懿德。龟组チ荣，艺能表饰，弈代推范，祖孙齐则。公之载诞，孝友□良，逮乎观国，为龙为光。扬历清显，终焉允臧，内外钦誉，出处惟芳。入讨厥都，遐臻□落，殒□思□，鲲鳞伫跃。如何不淑，凋年霄，鳃曝蓝田，羽坠寥廓。牛山北望，齐后悲□！爽□□□，□□荐□。古来共此，此独何长？遗风云电，莫匪其常。幽显异途，送终斯及，需轩晓引，盾舆□□。□□□□，将臻荒陇，返室无依，□庭有泣。凄风瑟＊，重阜唯雷，百年欲赏，一旦而坎。幽埏□□，□□□□，空□□鹤，因风送哀。
（录自《隋唐五代墓志汇编》陕西卷第三册）
№天授０１４
【盖】
失。
【志文】
□讳表，字师子，其先上谷人也。后□□□□□隋季失历，从高琳避乱，爰宅於兹，为□□焉。若夫车骑北临，跨幽冀而重收；尚书东伐，□□□而袭封。
自後令望英奇，无时不有。祖考等：或就列扬名，或依丘养性，观时而作，愚智随俗，□变行藏。君性在恭和，行惟仁孝，怡襟物外，鉴□环中。岂谓落景不留，游魂遽住，奄以大唐调露□年三月十二日终於里之私第，春秋七十有三。夫人吴氏，七梅凝艳，四德资身，方曳影於云峰，奄□魂於泉壤，以垂拱二年九月廿三日终於私第，存秋□十四。以大周天授二年岁次辛卯十月十二日己酉合葬於平原，礼也。嗟乎！云日惨凄，松风萧瑟，惧谷变而陵迁，勒泉铭而纪实。□词曰：
耿耿金夫，迢迢玉质，道合规矩，义谐琴瑟。劳生何厌，休死何□，□百年之溘尽，奄同归於泉室。
（录自《隋唐五代墓志汇编》河北卷第一册）
№天授０１５
【盖】
失。
【志文】
大周故冠军大将军行左豹韬卫翊府中郎将高府君墓志铭并序君讳玄，字贵王，辽东三韩人也。昔唐家驭历，并吞大下，四方合应，启亲来降。而东夷不宾，据青海而成国。公志怀稚略，有先见之明。弃彼遗，□男生而仰化；慕斯圣教，自东徙而来王。因而家贯西京，编名赤县。曾祖宝，任本州都督。祖方，任平壤城刺史。父廉，唐朝赠泉州司马。并三韩贵族，积代簪缨；九种名贤，蝉联冠冕。
公侯必复，代有人焉。负扛鼎之雄材，郁拔山之壮气。有敕□其骁勇，讨以辽东，公诚旧人，实为谙亿，大破平壤，最以先锋，因之立功，授宜城府左果毅都尉。
总管以公智勇，别奏将行。关塞悚其余尘，石梁饮其遗箭。频蒙擢用，授以官班。
又奉弘道元年遗制，外官各加一阶，蒙授云麾将军，本官如故。一从征讨，七载方还。忠赤无亏，劬劳有裕。至垂拱二年二月奉敕差行为神武军统领。三年四月，大破贼徒。蓟北振其英声，燕南仰其余烈，俄而蒙授右玉钤卫中郎将。又以永昌元年奉敕差令诸州简高丽兵士，其年七月又奉敕简洛州兵士，便充新平道左三军总管征行。天授元年二月九日，恩制改授左豹韬卫行中郎将。门题鹤禁，先从去病之班；卫□豹韬，终得廉颇之眩惟公久怀壮节，早负雄图。刻石燕然，宝宪惭其远略；铸铜交，马援鬼以宏材。既千载难追，百年易尽，俄悲石折，奄见山颓。以天授元年十月廿六日遘疾，终於神都合宫之私第，春秋四十有九。嗟乎！风烛不停，哲人长逝。呜呼哀哉！粤以大周天授二年岁次辛卯十月戊戌朔十八日乙卯迁窆於北邙之原，礼也。泉台杳杳，终无再见之期；蒿里绵绵，永绝□言之会。叹桑田之有革，惧陵谷之将移，勒石纪功，遂为铭曰：
昔为燕宝，今诚汉珍，大唐骁将，隆周壮臣。早从簪绂，傅之缙绅，时称有裕，代不乏人。其一。肃肃勇夫，昂昂词□，弱龄岐嶷，壮齿忠正。知几其神，背□□圣。纵横倜傥，何惭去玻其二。出□绝域，斩将强胡，不惜身命，战必忘躯。□唯弓马，全高智谋，取彼骁健，拔朽摧枯。其三。旋凯非遥，归鞍尚迩，爪牙人侍，欢娱未已。俄缠固疾，魂飞蒿里，□车就驾，未旗忽起。其四。蒿涂□□，泉路□□，树悲风起，山寒日收。亲戚恸□，行旅伤□，□□一掩，期以千秋。其五。
（录自《隋唐五代墓志汇编》洛阳卷第六册）
№天授０１６
【盖】
失。
【志文】
大周故裴府君墓志铭君讳可，字盛德，潞州壶关人也。原夫河东远望，流逸派於□隈；西晋芳荣，播衣冠於史籍。详诸今古，无俟言焉。祖休，隋任魏州司兵；父唐，授朝散大夫；并蕴山川之秀气，应河海之奇姿，识时代之虚荣，就安排之养素。自得尧风赏洽，启东户之初封；舜鼓耕田，即表南薰之美讼。君禀家庭之雅训，早事从师，记山水之芳□，识河篇之＊润，湛幽情於蠹简，思洽五门，聆雅操於穿林，契通三古。
君本怀淳质，性好□□，信适教之冲虚，总玄门之妙旨。敬崇三宝，归尚一乘，早达苦空，晤知生灭。虽则运厘百隧，终归素履之交；抱布贸迁，岂失乡川之价。
不谓陆徒淼淼，悲阅水於生涯，赵日沉沉，竟辉光於昧谷。天授二年十月廿日，终於私第，春秋六十有九。夫人乐氏，同郡人也。禀训闺仪，承阃则，嗣红姝而质，资路＊以凝，断织之训未融，鼓盆之化俄及。即以天授三年一月十七日，合葬於州城东南五里之平原，礼也。嗣子名振，痛结哀歌，悲缠行路，素车袅娜，与白鹤而俱飞，丹逶迤，与青鸟而并骛。恐田成碧海，不知静节之坟；深谷为陵，莫辩将军之墓。故采其遗绪，勒翠石於玄门。呜呼哀哉！乃为词曰：
河东族望，晋野疏疆，衣冠遁袭，弈叶传芳。哲人斯逝，歼我贤良，一朝人事，千祀流芳。其一。□讲辅相，汉朝英士，德辩连环，词林间绮。捐官谢职，卦衣归里，散彩河滨，芳名孕芷。其二。德必须邻，芳芬往烈，去□浮，悲歌惨忉。松椟风烟，霜茔湛月，孝子＊天，黄垆永闭。
（录自《隋唐五代墓志汇编》山西卷第一册）
№天授０１７
【盖】
大周故亡宫六品墓志
【志文】
大周故亡宫六品墓志亡宫无姓氏，不知何许人也。天授三年三月十六日亡，即以其年四月二日葬於城西，礼也。呜呼哀哉！为之铭曰：
捧巾紫极，掌绂椒阍，俄辞金阙，永翳玄门。
（录自《隋唐五代墓志汇编》陕西卷第三册）

●长寿
№长寿００１
【盖】
无。
【志文】
砖。阴刻。
上柱国张君墓志君讳富琳，字仁礼，西州高昌县人也。其先出自白水，分枝中夏。子系相继，播业前庭。祖父连辉，皆为国戚。祖仁，伪任广武将军，允文允武，乃智乃仁。
父降，伪任武贲将军，伪驸马都尉，身材挺特，武艺绝伦，慕化归朝，遂投长上校尉。君武贲将军之小子，乃是公主之所生。貌若潘安，盈车掷果。弯弓犭爰泣，夏羿自惭，文武兼施，诗书竟习。何期积善无徵，遂遭膏盲之疾。名医上药，疗救无方。绿秩神香，以休虽济。以长寿二年二月二日卒於私第，存秋五十有八。
即以其月六日葬於城北原也。呜呼哀哉！遂瘗斯墓。
（新疆考古所藏志，录自侯灿《解放后新出土吐鲁番墓志录》）
№长寿００２
【盖】
失。
【志文】
大唐故邢州任县主簿王府君墓志铭并序公讳挺，字正符，其先太原人也。乃考因官徙业，自北而南，始寓居於神都之洛阳县，故今为其人焉。昔在西伯，鸣凤开其王基；逮乎东周，控鹤创其仙故。
山河设险，则有将军卫秦；社稷思安，非无丞相匡汉。代济其美，人到於今称之。
祖钒，隋幽州司马，□嗣传刀，才优降□，庞士元之展用，陈仲举之当仁。父秀，隋岐州陈仓县令。瑚琏从宜，韦弦适务，仁风狎雉，美政□□。公少有气□□成□□年不强仕，以明经擢第，调补邢州任县主簿。官□□□，位不副德，□竦有□芳之叹，仇香闻屈滞之声。陈□就列，非其好也。□□□□退归，遂夜□服，遨游里，脱略公卿，方慕□平之踪，以冀陶潜之□。而与善无徵，衢虚易往，忽惊悬弩，俄闻绝弦。龙朔元年十月十日遘疾，终於私第，春秋五十三。惟公体尚温恭，操履端悫，有德有行，惟静惟清。□□无之於□，五教不愆诸己。方当舟楫巨川，栋梁大厦，为土纬之礼□，□公方之□□□。崎岖下位，同乎赵壹；跌宕暮年，类於冯衍。斯人而□，□□悲夫！夫人渤海高氏，齐正卿之裔孙，晋太尉之雄族。柔□□□，内□其愆。凤皇□□，虽早悲於半死；虬龙出匣，终不忘於双沈。有子永福，□以长寿二年岁次癸巳二月辛酉胡十二日壬申，合葬於□□之礼□。□□□□□卒。宋氏夫人早悟善本，夙植胜因，念诵经行（下泐）大周东寺之僧玄嗣也。夫人每谓诸（下泐）安排，何必同穴，敬遵遗指，别启仲（下泐）绵绵；与气运而常在，而泉门杳杳。恐陵（下泐）永□其铭曰：
凤鸣启圣，鹤驾登仙，始命分（下泐）中游□□忠全，代有功懋，人多赏延。
其一。於惟祖考，□光兰菊，（下泐）器局展骥匡州，亨鲜易俗，诞生君子，温良如玉。□公□幼□□以先□，有书千卷，无金一ぷ。参玄思洽，拾紫功成。伫德□气，言□国□。如何拔□，以我栖枳，纡彼百尺，绊兹千里。□竦非好，迟任则止，岂但挂冠，方追砺齿。其四。高情始畅，怪□□□，惜哉悬□，终焉破琴，十明□告，无泉路深，不贞琬，何宣德音。
（录自《隋唐五代墓志汇编》洛阳卷第七册）
№长寿００３
【盖】
失。
【志文】
周故朝议大夫银州刺史盂县开国男王君墓志铭并序公讳感，字□□，太原人也。曾祖裕，隋太子舍人、河间令；祖通，唐右武威定远将军、洞均府都尉、上柱国。并羽仪四海，宗匠九流，或玉裕参荣，驰鹤禁而飞凫舄；或金章擅宠，标列将而嗣旁君。公操履贞悫，鉴局详雅。言必重於枢机，仁不违於颠沛。报均祟德，爵开五等之尊；位事惟能，荣总六条之化。以天授二年九月廿五日，擢投银州刺史，封盂县开国男。声高坐啸，即扇南阳之风；泽润行车，遽流东海之雨。
叶公直党，俗已变於攘羊；孔子正名，礼遂归於假马。方冀缑山远胄，与仙驾而长在；岂谓淮水余波，同逝川而不息。以长寿二年正月十□日薨於官舍，春秋□十有八。以长寿二年二月十二日窆於城西小严侧，礼也。长子慎言，攀风树而增哀，悼寒泉而结欷，表清规於丘垄，勒玄础於铭志。其词曰：
控鹤仙苗，赫弈当朝，飞凫远庆，冠盖尤盛。四能百里，连辉交映，细柳开营，大树无□。公侯必复，羔雁成行，人之领袖，国之栋梁。露冕任重，求瘼惟良，河浮猛兽，境避飞蝗。始誓贪泉，俄嗟阅水，一伤蕙叹，长归蒿里。万古哀哉，千秋己矣，黄金可嗣，清徽难纪。
（陕西博物馆藏石）
№长寿００４
【盖】
无。
【志文】
君讳隐，洛阳人也。源出於高辛氏，派别於周文王；叔虞削叶而□基，□燮□茅而□族。梁太傅以才高汉国，承宦洛中；鲁武公以代实晋卿，终王汾曲。故今仍为洛阳积德里人，而望归河东之平乡也。祖勰，後齐青济等七州刺史；考寂，唐封州治中，领统军府。青紫重晖，符叠秀，咸已传谍详矣，岂待一二言焉？君生而含章，幼而通理；文籍满腹，武艺入神。始以廉洁孝悌举，随例为郎，及辰韩逆命，方资运策，起家补鸡林道兵曹，又检校子营总管。义勇盖韩、白，功略冠孙、吴。寻被凶人谐解。未几，南夷叛，朝廷讨之，以君检校桂府户曹参军事。思返初服，恐流俗所思，遂求散职，盖行其道焉。尝以著书□□为务，自号适道子，台郡屡有徵辟，未始□□，识者称为今之陶元亮。加□□□泉，尤好庄老。尝云男女毕娶，长从五□□游；岂图天地不仁，俄促百□□□□。调露二年六月五日，遘疾卒，春秋□十。呜呼哀哉！夫人太原王氏，□□□□史太原公则之女也。卜□□□，实滋德□□□，以称其月，林下所以表其风。饣盍野尽宾敬之诚，从崇母仪之训。方共欢於万石，奄分悲於九泉。粤以大周天授三年二月六日，终於鸡泽县之官第，享年六十有一。以长寿二年二月十二日与君合葬於洛阳县之清风原。有子鸡泽县主簿追思等，恨泉台之遽隔，泣风树而，奉述家声，式铭神道。其词曰：家风既芳，门德其昌。望贵汾曲，才雄洛阳。粤惟婉顺，诞秀闺房。和鸣未速，合葬俄伤。萋萋草蔓，烈烈楸行。问何年而见日？嗟地久而天长。
（洛阳市文物工作队藏石）
№长寿００５
【盖】
失。
【志文】
大周故前尚方监兼检校司府少卿中山县开国伯王公墓志铭并序府君讳基，并州太原人也。唐因徙官，故又为洛州伊阙县人焉。原夫通三命氏，禄一开宗。绵□於□□之民，赫弈於两淮之氏。汉则王陵去楚，家传伏剑之诚；晋则王平吴，代□悬刀之□。曾祖□，齐河内县丞，周□州刺史，骠骑大将军、太平县开国公，薨，赠尚书右仆射；功□武库，□□□□□□□□□□□得桂□之宠。祖世云，隋太子内舍人，□□□南商四友之班，西局二师之□，□□□□，□及九□，□起□□，□从三黜。父孝政，隋秘书郎、越王东阁祭酒；悬镜曲台，校书延阁，□□□□□扉□胎□叙念，□先门□於公东维之秀，南纪之英，黄童则江夏无双，颜子则淹中不二。□□□□□其王佐之材；蔡□相逢，知有封侯之□。虽四代三公之荫，与隋历而俱亡；而一台□妙之奇，共唐朝而□立。年十有四，以贞观十一年擢为兰台书手，不成返鹊，思□回鸾。韦诞见知，方从绮井；蔡邕流□，□□□碎。以十八年随牒授岐州岐阳县尉。食＊移风，鸣偕化，□福有神仙之骨，不惮下流；尹□有文武之材，且□卑伍。以廿三年授蒲州猗氏县尉。悬匏宝□，垂陈珍□，先道卫而匡股肱，后刑曹而化□□□。以永徽五年，授汾州盐山县丞。毗赞有方，造理无滞，威横海浦，灵山□词气齐高；惠□瀛洲，明日共流声俱□。显庆五年，授陕州陕县丞。材非百里，地是两都，日往月来，天动地岌。诸州以彤望幸，□□莫大之愆；□县以黄绶恭丞，每降非常之泽。无何，丁太夫人忧，哀缠蓼莪，几於殒绝，泪沾松柏，莫不摧残。以咸亨元年授宋州司法参军事。孕□有寄，肘足无冤。察不逮於泉鱼，响已闻於皋鹤。以四年制除□事郎，守司府寺主簿，寻加宣义郎，熊罢入兆，鹤鹭成行，帝田钦□，公其大矣。以上元二年除文昌台事。星□□总云阁＊尧。堆案齐山，动盈乎累载；下笔如雨，岂待於崇朝。以仪凤三年除奉义郎、少府监员外丞同正员，寻加承议郎，行本任。谔谔当官，孜孜奉法，卫翌以材光损益，揄扬於赤帝之□；□□□志达幽□，籍甚於董帅之代。以永淳二年除朝散大夫、守都水使者兼检校左右藏出纳。□夷参使，修□入朝，□收□土之资，结构千金之堰。以垂拱元年除中大夫、守尚方少监兼检校东郡苑总监、中山县开国男，食邑三百户。山海之藏，川泽之资，扬阜从班，独表忠臣之节；陈咸就列，且凭公子之名。寻加正议大夫、中山县开国伯、兼检校司府少卿、兼司农事，余并如故。以食为先，听宝唯谷，克分四子，敬授人时，汉□九夫，庶均邦教。以永昌元年除尚方监，余并如故。位极□金，道光鸣玉。万户千门之妙，尽地而成；八窗四闼之功，配天□作。夫夕惕若厉，八卦之恒规；宠辱若惊，二篇之炯诫。信臣之火，已灭於尚方；安国之灰，不然於圆户。七□干纪，始疑爰盎交通；三老上书，终冀王尊雪免。
泽沾惟旧，处在而人亡；恩暨返薪，身没而名劭。春秋七十有六，以长寿元年十月二日卒於私第。惟公善戏谑，巧趋将。有勇不待於三年，为仁率由□一日。
忠於国，耻王烛之未功；孝於家，恨王祥之犹褊。至如山林之赋，钱毂之饶，□侨取定於日中，陈平见称於陛下，亦何以尚兹？而信必见疑，初归印绶；明无不察，忽降丝纶。将使□父无辜，更张轻重之法；岂期大农有命，不终辰巳之年。
夫人安定郡君皇甫氏，风云荐祉，河汉腾休，□白玉之高名，蓄黄金之重价。叔鱼之母，义重於笄初；伯鸾之妻，德隆於瓦际。自三日在候，二月登期，歌大雅於南山，咏深仁于东海。宛如琴瑟，譬律吕之调元；酷似埙篪，类宫商之应节。
六珈成服，且穷□老之；一剑飞泉，遽轸先亡之痛。即以二年二月十三日，合葬於北邙山，礼也。心摧拱木，泪下穷泉，寒风＊起，胧月孤悬。山移黍谷，海变桑田，不知谁子？斯文在焉。其铭曰：
地连高阙，家近长城。山川作气，人物飞英。□驭天马，陵总汉兵。惧参玉润，并播金声。绮纨多识，纟强褓知名。皇风不竞，乾荫俄倾。聊凭返鹊，遂得迁莺。神仙继轨，义武齐衡。出韦邦教，人号贤明。入司天府，帝曰廉平。王商利浅，母子权轻。家知礼节，俗罕□并。合宫方揆，代台初营。妙极萧相，功擅荀卿。栋梁□□，贞锦俄成。衅积投杼，恩覃梦楹。一辞人代，永赴泉扃。镜中鸾死，树上生。松疏似桂，草合疑萦。哀以□□，□□骨惊。
侄前相州滏阳县尉王元辅撰，弟前□翊一府翊卫子游书。
（录自《隋唐五代墓志汇编》洛阳卷第七册）
№长寿００６
【盖】
唐故左卫亲卫刘府君墓志铭
【志文】
唐故左街刘府君墓志铭并序公讳僧，字彦达，本河间郡人也。五代祖因官关右，遇乱不归，故今为长安县人焉。昔豢龙夏代，开命氏之源；断蛇沛泽，启兴王之运。虽西宾东王，随风烟以歇灭；而灵根俊叶，将兰菊以芬芳。祖咸，周济北郡丞，思州刺史、沁虏将军、河间公；伟貌挺生，雄图直上。班条察郡，迎期月而化成；转扇军，不崇朝而令肃。父寿，隋北龙治中、建州别驾；言成士则，行为时范，鸿材拙用，远毗迥雁之乡；龙剑难诬，即动冲牛之气。公则成千叶，建木□枝，神□才明，生知孝悌。温良恭让之性，本自家风；纵横长短之词，由来足用。贞观载以门荫授左卫亲卫。不偶自废，潘安仁之养拙，筑室穿池，仲长统之凄闲。背山临木，萧洒无竞，优游自得。既而悬蛇起疾，问鹏无言，嗟智士之莫当，恨主人之将去。
以贞观廿一年正月廿三日终於本县真安里第。春秋有七。夫人晋阳赵氏，隋扶风郡丞之长女也。常山贵宝，秦城美璧淑德温仁，娴姿婉顺。食鱼求鲤，潘杨得於旧亲；乘龙逐凤，秦晋合其家偶。自哀缠昼哭，契南亲卿，情罢瑟琴，首绝膏沐。广被断机之训，教子多方；崩墉折树之悲，望之何及。以天授二年腊月十三日遘疾，终於洛阳县富教里第，春秋七十有五。子玄意，唐左鹰杨卫郎将，皇朝西州都督府司马、西州长史、肃州刺史。析薪荷业，易篑承规。诗礼二闻，敢忘趋庭之训；孝经一卷，长怀顾属之词。恨尼父之少孤，久亏安厝；鄙王孙之薄葬，广举衣裳。以大周长寿二年二月廿二日合葬於长安城东霸陵原，礼也。地若晋京，坟如夏庑，滕公逝矣，骏马於兹年；季子归来，挂宝剑於何日。铭曰：
卯金贵族，日角雄胤，接武侯王，比肩英浚龙飞霸蜀，虎步延晋，祖业家声，风裂雷迅。其一。派虏千里，邓林一枝，人伦水镜，邦国羽仪。洽中山了，政多知题，□车北阙，展足南垂。其二。昂昂处土，保家之子，拙用安仁，巧追公理。
逃迹轩盖，塞门朝市，上善如斯，中年己矣。其三。公之故剑，族盛邯郸，饣盍田得礼，椎髻同欢。忽坠延葛，长孤梦兰，崩城有恨，徙宅无安。其四。伯符作嗣，一不嫌少，□禄养亲，扬名显考。哀哀圣善，永锡难老，享福未终，启予何早。其五。合葬依古，先远卜期，霸城之曲，渭水之湄。薤露朝咽，杨风夕悲，百龄□人，于嗟此时。其六。
（西安碑林藏石）
№长寿００７
【盖】
失。
【志文】
大周八品亡宫志铭并序亡宫氏姓不显，族谱无闻，禀柔顺之仪，立忠悫之操，□霜雪以取洁，持兰菊以□芳。翼翼□心，奉□宫而自谨；□□勖志，□椒□以成勤。故得身享荣班，名登显族。岂其日月遄往，风仪不留，缠经属□之期，□□□□之□，长寿二年七月□日卒，以长寿二年七月廿二日邙山，礼也。既而年代飘忽，虑闭骨於穷泉，敢效忠悫，勒铭其词曰：长偶熏风，生□□日，柔顺成□，□贞禀质。享□荣班，登斯显秩，□何□□，奄泉室。□□寂寂，□□遥遥，黛草□茂，□叶施凋。
今来昔□，□灭名消，□□显誉，□□扬□。
（陕西省文物管理委员会藏拓片）
№长寿００８
【盖】
大周故成府君墓志铭
【志文】
大周故朝散大夫赵州瘿陶县令成府君君墓志并序君讳节，字立德，京兆长安人也。曾祖柬，隋婺州刺史；祖岳，隋鄯州长史；父威，大唐散骑侍郎、检校东宫家令；并山河挺秀，象纬垂祯。茂令冠于寰区，雅誉光於史册。君丹山纟卒羽，赤野奇珍，超万里以曾骞，浮九江而涣彩。
故得推工吏道，效明时。释褐授曹州司兵，从班例也。麟德元年选授定州司功，转任曹州冤句县令。天授元年加阶，蒙授朝散大夫、行赵州瘿陶县令。政成期月，道著谣。瑞翔鸾，感仁明而拂惠；夜渔朝雉，驯美政而迁和。方冀永保遐龄，补仲山之衮职；岂谓奄辞昭代，激蒙吏之藏舟。呜呼哀哉！以天授三年三月十六日，终於瘿陶县之公第也，春秋七十有三。即以长寿二年八月十五日，迁窆於雍州长安县龙首原，礼也。於是疏攒幽隧，列贵荒茔，咽青笳而无响，嘶□马而流声。惨浮云於回岫，黯寒日於佳城。敢镌芳而署烈，庶玉润而金贞。乃为铭曰：
上则飞英，高门演祚，贞谅成性，符仪叩度。攸称明日，实为武库，宇宙钦风，寰区景慕。其一。惟几畅美，吏道标工，化该庶，教阐仁风。方荣衮职，遽即泉宫，□□贞琬，永播无穷其二。
（录自《隋唐五代墓志汇编》陕西卷第三册）
№长寿００９
【盖】
大周故郭府君墓志铭
【志文】
大周故泉州龙溪县令郭君墓志铭并序君讳行节，□□该，太原人也。源乎高辛之才子，派乎周文之令弟，锡土始於下阳，受氏基於东国。虢郭声类，因而氏焉。志士立节於弃，儒行播名於折角。自後忠贤继踵，不坠於先风，冠冕比肩，克昌於後叶。祖开文为代，则武为时英，观德在齐於万夫，芳声遂高於五校。有隋之代任顺政府统军。父璜，声实具举，材行可嘉，名才及於清通，影己沉於窀穸。君禀气中和，体兹上德，弱不好弄，在险弥恭，激清风以励怀，亻素明月而澄性，多能天纵，博识自然，鼓腹而谣，书发愤而投笔。於时边隅不辑，公乃奋臂从戎，贾勇於行前，运筹於幕下。
军还，饮至策勋，蒙授上护军，随班例也。後以文擢叙，授泉州龙溪县令。下车布政，表异於驯；案部惩违，息奸於吠犬。秩满，转抚州南城令，丁艰不赴。
属青丘背命，玄菟挺灾，军将等以公早习戎昭，夙闲韬略，遂表公为鸡林道判官兼知子营总管，又奏公为押运使。於是扬ぎ巨海，鼓棹辽川，风起涛惊，船坏而溺，形沉水府，神往修文，其化迹之时，即唐咸宇二年之岁也，春秋四十有一。
夫人弘农刘氏，隋兵部侍郎荣之孙，太子舍人方之女，少闲妇德，长蕴母仪。训子有方，实贻於胎教；承家以礼，不忘於心和。男思元，任州鸡泽县尉。随男之任，以大周长寿二年岁次癸巳二月辛酉朔廿四日甲寅弃命於鸡泽县之官舍，春秋六十有三。孤子思元等，以父没河宫，结曹娥之巨痛，母归泉壤，轸王修之至哀，即以三年岁次甲午正月景戊朔十一日景申招魂宅兆於神都洛阳县清风乡张方里邙山北之□而安厝焉，礼也。恐岸谷交变，田海互迁，爰纪芳猷，勒之泉户。
其辞曰：
于嗟哲人，惟虢之胤，永保箕裘，代傅忠信。霜明雪净，金声玉振，独□□能，孤超八浚其一。山岳垂精，江海表量，眸明立志，丰下成相。匪琴忽□，□书是尚，见义即为，当仁不让。其二。庸勋既著，宦途斯就，外察无累，□□□疚。忽矣风摧，由乎木秀，地户不春，泉门无昼。其三。杨风索索，垅隧□□，□金匿彩，白玉潜辉，无□力之桂骑，有挂剑之松枝，名不朽於□□□□□於泉扉。其四。
（录自《隋唐五代墓志汇编》洛阳卷第七册）
№长寿０１０
【盖】
无。
【志文】
君讳守，字，陇西成纪人也。其先自晋及魏，国史家牒详焉。唐贞观年中，解褐婺州参军。永徽元年，授简州阳女县丞。显庆二年七月廿在日，终於官舍，春秋五十有七。夫人颍川陈氏，粤以大周长寿三年岁次甲午壹月乙酉朔十二日景申，合葬於偃师县西一十二里首阳乡原，礼也。覆舟山之南，石人村东三里大路之北一百五十步。
（录自《考古》一九八六年五期）
№长寿０１１
【盖】
唐故薛府君墓志之铭
【志文】
唐故彭城县令薛府君墓志铭并序公讳君绣，河东汾阴人也。曾祖逸，魏州辟主簿；祖安本郡赞持、澄城县开国子；并学优坟典，誉满州闾。楚王之门，还推龚舍；恒温之府，逾钦习郁。父毅，隋南和令、江洪二州长史；平陈之后！代晋王知洪南总管；鸾飞美政，载临王隼之□；骥足长驱，晚登庞统之职。炭，瞻乌未定，凤龙尚潜。君辩丹书于丰户，识黄星於沛国，爰率宗族，先赴义旗。唐神尧皇帝受命于天，嘉兹懿德，遂授泰州录事参军，转汾阴郡主簿。网纪是司，荣同衣锦；从容待问，价重惟桑。
大业十三年教曰：惟裴与薛，河东豪右，异人奇生，斯焉取斯。授正议大夫。
凡历常平、绵水、彭城三县令，加上轻车都尉。所居之邑，期月政成；所莅之邦，弹琴自逸。嗟乎！天不＊留，仁焉而逝。贞观十七年二月十九日终於彭城廨舍，春秋六十四。夫人同郡裴氏。粤自良宗，宋归望室，兰芬桂馥，玉质金箱，始欢好合之仪，终伤同穴之痛。粤以长寿三年岁次甲午壹月十三日丁酉，葬於河内县丰闰乡之北原，礼也。第二子陟岵无依，瞻天罔极，将垂不朽，敢勒铭云：
奚仲居薛，著姓孔彰；广德仕汉，厥族以昌。或文或武，为龙为光，克生贤俊，百禄是将。运属亡秦，时逢皆汉，率此豪族，立功多虽。大夫一拜，邑宰三迁，声名著矣，风化行焉！如何积善，不驻颓年，锺坞之前，邢丘之下，既翠石，空埋白瓦。惨惨烟云，萧萧松椟，千龄万代，唯余大雅。
（录自《隋唐五代墓志汇编》河南卷第一册）
№长寿０１２
【盖】
失。
【志文】
唐故司卫正卿田府君夫人扶风窦氏墓志铭并序夫素月涵精，授明玑而动色；白虹凝艳，感温瑾而生光。是以仙榜起於东南，神台出於朝暮。凤兆延其休绪，鹊巢扬其懿德。若乃式主中馈，爰驰内范，映金社而贻福，超石宛以疏荣。具美攸归，见於兹矣。夫人讳琰，字令璋，扶风平凌人也。西京后族，大丞相之英威；东汉功臣，大将军之旌节。封侯尚主，列鼎鸣锺。曾祖荣定，隋开府仪同三司、左卫大将军，秦渭成武五州诸军事秦州刺史，右卫大将军，洛郑怀汴广和熊八州诸军事洛州刺史，上柱国，驸马都尉，陈国公；赠冀赵沧瀛四州诸军事冀州刺史，谥懿公；辰纬降灵，爪牙分职。建集於神甸，誉动谣；谐凤管於仙楼，荣标帝戚。爵疏茅社，礼缛松扃。大父抗，隋千牛备身，吏部员外郎，开府仪同三司，幽易燕檀四州诸军事幽州刺史；唐朝右光禄大夫，纳言，将作大匠，左、右武候大将军，上柱国，陈国公；赠司空公；材高六艺，官达两朝，冠映丰貂，门施行马。阐还珠之化，人吏怀恩；著执金之威，权豪敛迹。显考唐朝请大夫、秦府左亲卫别将、左骁卫中郎将、东宫左内率、银青光禄大夫、右光禄大夫、平陵县开国公；承万石之业，总伯玉之行，升班凤邸，列侍龙楼，七萃掌其韬钤，四履光其带砺。夫人含芳蕙圃，擢彩芝田，神授都闲，天资婉顺。年在童幼，志感神明。祖妣豆卢氏，夜中读经，遽而灯灭，有取火者，久而不至。夫人在侍，因君禀天地之粹精，承祖宗之远庆，声名乎弱岁。
卓荦观於群史。常以长剑倚天，宋王言志，虫小篆，扬雄不为。洎隋室分崩，生人涂徙催之。将出户庭，空襄有烛影，随夫人所召，直指经处，读之乃毕。列於唐临冥宝记焉。昔汲彼江流，涌清泉於舍侧；今命兹宵烛，发丹焰於空中。较以徵祥，固非运类。洎乃艺该私室，训洽公宫，曹诫持情张箴勖己。雕文似雪，爰裁柳絮之歌；彩札如云，几勒椒花之颂。玉校动春机之韵，金燧通晨幌之晖。
言合典谟，行成表式。既而礼膺羔雁，义叶松萝，载偶鸣篪，爰申举案。陋瑶琚而轻珠翠，□殡藻而事弦纟延。金夫以职总八屯，望高九列，式从令典，爰开邑号。显庆三年七月，册授安丰县君。麟德元年四月，又迁扶风郡君。遽以偕老褰朗，哭朝延痛，结泛舟之誓，流徙宅之规。光庭禀其慈旨，耀掌洽其仁训。所冀贻祯享福，兰陔就养於永年，岂期降祸延灾，蒿里凝悲於大夜。粤以垂拱二年九月十日遘疾，薨於洛州嘉善里第，春秋六十有七。呜呼哀哉！惟夫人率性温柔，执心廉退，奉上以勤敬，抚下以宽仁。标听车之识，弘窥牖之鉴。虽寡慈大被，取乐长筵，而迅景不留，徽风遂戢。嗣子上柱国始州阴平县承臣节，次子文昌库部郎中臣福，次子梓州司功参军臣元等，玉昆金友，光国荣家。望隆题凤，既预握兰之宠；哀延吊鹤，载衔吹棘之悲。式遵先远之期，言备送终之典。粤以大周长寿三年岁次壹月乙酉朔廿五日己西合葬於西京南杜陵之原，礼也。背钺凤之严城，分玉龟之极浦。日黯黯而山晦，云苍苍而树古。鸾匣於泉台，掩车於地户。勒玄石兮无□，庶清酞之可睹。其铭曰：
观津茂绪，安丰盛族，袭祉簪裾，降灵州渎。管□飞凤，︶驰尽鹿，紫卫爪牙，丹庭启沃。其一。克诞贞质，载表柔仪，花飞词苑，波偃书池。扬兹蕙问，穆彼兰规，琼梭曙警，银烛宵移。其二。委雁循礼，乘龙叶庆，琴瑟以和，室家以正。爰总四德，聿光六行，既拢鱼轩，奄分鸾镜。其三。训照孟里，赏洽潘筵，俄曦晨路，遽泣寒泉。双虬剑外，两鹤松阡，式□故实，载阙荒埏。其四。呜咽凝笳，飘飒飞，宰树风急，空山日晚。大夜方染，幽魂讵返，唯有徽烈，长存翠琬。其五。
（录自《隋唐五代墓志汇编》陕西卷第三册）
№长寿０１３
【盖】
刘君墓铭
【志文】
大周故处士刘君墓铭并序君讳师，字怀则，沛郡彭城人也。原夫云霏砀岭，光帝绪之龙颜；度天门，践台阶於凤厩。词标逸气，韵偶於应徐；忠献谠言，声齐於骆统。固知金相玉质，代有其人；佩紫怀黄，象贤不绝。祖е，父言，并道穷义窟，理极言泉。惧丹毂而韬奇，忉瞰室而藏器。符仁智之藻。宅山水以栖神，叶木雁之材，任文质而赏性。遗轩身退，追荷筱之嘉踪；挂冠辞荣，慕携琴之雅趣。惟君天纵温良，禀性高上，安排俗内，处顺人，喜愠不形於颜容，进退动中於规矩。至若怡情琴酒，逸志丘园，东波畅鱼蛤之，南亩肆耕耘之力。岂谓光沉细柳，影碎危{滕}，梁木俄摧，哲人断逝，春秋六十有九，以天授二年七月十七日，终於私第。粤以长寿三年岁次甲午五月甲申朔十三日景申，葬於滏阳县西南李村东北五里山原，礼也。前临谷，沉凤影於巽宫；後据崇山，写鱼形於坎位。坟标却月，已占极於青乌；盖拂浮岗，庶齐龄於玄鹤。嗣子智海，仰嗥天而泣血，俯扣地以崩心，悲风发於四方，愁云起乎千里。恐山移海变，镂玉字以飞英；地久开长，勒金铭而存实。词曰：
苍虬处井，素蛇分道，积庆无穷，荣流祖考。诞斯英哲，俄随露草，一铭鸠水之阳，岂龟田之有藻。
（录自《隋唐五代墓志汇编》北京大学卷第一册）

●延载
№延载００１
【盖】
失。
【志文】
大周故河东柳府君墓志并序有陆沉王孙谓当途公子曰：嗟乎嗟乎！人之高下，其犹荣咎焉！仆虽愚劣，为子略陈万一耳。公子曰：盖闻大圆著象，廿八宿为纲；十万著形，卅六郡为纪。
然则汾晋之域，尧禹所都，甲族与稷契连衡，名臣与周召齐驾。若乃氤氲灵跖，秀气通於掌莲；□义龙门，荣光腾於砥柱。首阳辞粟之士，耿介百王；绵山让禄之贤，持达千古。是以近年发挥圣代，封建名都，自昔载挺英贤，迄今後昆仪范者，在兹在兹矣。府君讳怀素，河东虞乡人也。详求本系，出自周公。周公既摄政明堂，其子伯禽乃就封鲁国，诞毓公族，字曰展禽，锡土柳下，因官为姓，及卒，谥之曰惠。故云柳下惠焉。战国之时，楚人屠其曲阜；始皇之代，秦氏翦其荆台。诸柳随秦，徙居河东郡，至今为河东人也。暨乎越古金轮圣皇帝，继周而承四大，出震而综三才，为无为而龙跃，事无事而凤寺。有制爰访三恪，式绍二王。府君之长子该申牒请袭，鸾台凤阁勘姓氏录，血脉图，据状历代英贤。
准制合当承袭，具报春官讫，见欲闻奏。鸾台检周史云：祖柳敏，出入三朝，往来八帝，魏及周隋代谢，敏已年甫期颐，三朝恒掌枢要。八帝顿居台铉。又检隋史云：敏子昂，聪颖幼彰，器干斯著，历任内史令，用事当途，与父同时光辅数帝，百寮咸出其下。高门敞日，列戟数重。甲第陵云，鸣銮岁幸。父子荣贵，古今未见如此。父封武德公，子封文城公。後魏、周、隋三代，具载史书。爰至唐朝，不能复始。府君起家唐任左领军府录事参军，寻转陵州贵平孙令。府君下车制锦，化以不言，伏□□琴，人歌来暮。年逾耳顺，遽从阅水。彩凤才基尺木，雕龙已委寸云。潘岳曰：县莫陋於河阳，官莫卑於邑宰。岂期然也！岂期然也！夫人元氏，昭成帝乐平王孙，唐太仆卿资州刺史文豪之女。夫人四德光备，五礼克谐，内则绚於人伦，中馈腾於□范。箫声久而下凤，剑气终未成龙。仪凤年，四子并任蜀中。夫人随室剑表。该任陵州录事，详任泸府户曹，询任梓州司法，谟任隆州参军事。荆树扶疏，垂阴於膝下；桓山宛转，和鸣於掌中。但百乘千钟，有惭先彦；□储寸禄，爰逮高堂。询改秩魏州，谟迁官贝郡。夫人仍随江路，便往山东，中途缠こ，奄从隙日，攀天天不救，叩地地不图，即以其年权殡于宋州宋城县。昆季不能自死，号妣远隔故乡，曩者年月未□，今岁蓍龟袭吉，该、谟等兄弟二人，近奉恩敕，从雍州移贯属洛州洛阳县。旧墓田先在始平，兄弟所移，□神都坟墓不可更依，旧所亦□形胜。府君夫人并迁神改葬於洛阳县清风乡张方里。谟又见绾本部，相地卜田，并是神□名手，明器□帐，并出神都巧人。装饰财成，莫非纤丽。以大周延载元年岁次甲午七月癸未朔廿七日己酉，府君夫人合葬於野茔，礼也。但背芒面洛之奥，万岁持创神都；金谷铜街之皋，亿龄式陪圣母。乃幽明叶赞，存殁载昌。其子该、详、谟及琢庭玉、庭之、庭筠、岑崧等，泣血献欷，茹荼呜咽。东西运转，冬夏经营，非愿天女偿财，所冀灵禽陪壤。承龙头而树阙，据马鬣而筑坟。莳柏栽松，千秋万岁，子子孙孙，□扫不绝。陆沉王孙言来终，当途公子喟然叹曰：但穷进者时也，存亡者命也，自古贤圣不可如何。古□□公侯子孙，必复其始。盖非虚论，求有以焉。仆将为子佳城式昭，泉台树碑。是知天台振玉，必□雄才，□□悬金，良资健笔。所冀河如萦带，越客无劳五噫；山似弹丸，楚人讵窥九鼎。□铭云尔。其词曰：
两□□键，□晋纪纲。仄窥历帝，直指平阳。姚风习习，祁日煌煌。化清虞芮，德被岐梁。悬匏□□，垂棘融光。声明吐曜，文物含章。名都屡启，甲族代昌。其一。凤翼龙鳞，爰昭氏姓。金柯玉叶，载清龟镜。□□作肱，实资列圣。
□□惟子，同参国柄。八帝承天，三朝锡命。阳銮警跸，岁时问玻周史隋书，蝉联荣庆。其二。□岸一珠，鹊岑片玉，铜章墨绶，爰羁爰束。邑下龙头，位贵郡□。空劳锦制，更悲琴曲。徒屈涵牛，载清佩犊。年逾强仕，遽悲不禄。所□号兆，□诸己仆。其三。酆城两剑，秦穆二箫。去留恻怆，□合飘。松茂柏□，芝焚□□。泣血伤本，摧肝秀苗。提携总＊，鞠育垂髫。断机投杼，非夕则朝。
孟母孟母，□轲是标。其四。韦珠载念，谢玉爰伫。亲老家贫，徘徊出处。三荆齐叶，四乌同侣。构舆星津，联官玉渚。斗储寸□，桂樽兰俎。爰逮慈颜，庶光严绪。中遭酷毒，晚更凄楚。其五。上不吊，遽丁罔极。怀火穷□，抱冰竭力。
迎神宋部，迁柩京城。升东飞，龟川食毕，む帷西掩，龙需载饬。树阙尧，构坟岿嶷。千秋万岁，不开不塞。其六。佳城岳立，泉台日沉。龙樽凤峙，镂石金。松枝悬剑，藤白引琴。孟尝扌文泣，季札扪心。牧圉无犯，椎苏匪□。
□□□□，□□载临。太山兮如砺，梁甫兮长吟。
（录自《隋唐五代墓志汇编》洛阳卷第七册）
№延载００２
【盖】
失。
【志文】
大周故龙府君夫人墓志并序君讳寿，字孝德，南阳鲁人也。自川命＊，梁国承家，冠盖□□，朱门弓冶，详於素牒，兰芬桂馥，可得而言。曾祖真，周任显州司马；弘规撤鄣，翼化褰幔祖恒伽，隋辽州长史。父世义，唐元从仪同；韶襟日翥，逸韵霞轩，资茂范於题舆，鼓芳□於半刺。青田溽露，孕千里之仙仪；丹穴临风，含九包之丽□。
君荆山玉种，汉水珠胎，学擅鸿都，文高凤苑。仁以待物，信以基身。孝敬本乎天资，忠贞期於没齿。幼而声辉振俗，不以名利干时；婆娑里之，偃蹇风尘之外。家传别业，睹金谷之载开；门接宾郊，逢玉厨之始。孟尝君之爱士，车马云趋；李司隶之通人，簪缨雾集。琴歌纵赏，风月怡颜。乘积庆於辅仁，故优游而卒岁。虽铜壶从景，宁将北帝之期；而玉釜销香，怨西王之术。以延载元年六月廿三日，卒於私第，春秋六十有八。夫人粟氏。温柔禀质，贞顺居心，撤荐留宾，移邻诲嗣。沉情劝学，方累织於龙梭；雅量知音，晓绝弦於凤轸。德音犹备，魂气俄超，以总章二年三月二日，卒於私第，春秋。呜呼哀哉！夜壑迁舟，神峰落构，□息贤人之气，天沉婺女之星，即以延载元年八月廿一日，合葬於交城县井谷村东平原，礼也。龟谋献兆，马鬣开封，滕骖□而原野空，杨鸟悲而云月晚。有子思等，茹茶增感，据柏缠哀，□陵谷之将移，庶雕镌於不朽。
其词曰：琼基迥构，玉叶垂芳，乃祖乃父，为龙为光。猗欤茂学，挺秀含章，云飞翰苑，日丽文常其一。荀乡晦迹，郑里嬉游，始忘机於养素，俄阅水而迁舟。
萧条＊宇，寂漠松楸，佳城月思，寒垄云愁。□□□□不□，垂万古於芳猷。
（录自《隋唐五代墓志汇编》山西卷第一册）
№延载００３
【盖】
大周故宋府君墓志铭
【志文】
大周故延州参军宋君墓志并序君讳懿，字延嗣，广平人也。自辰郊徙宅，微爵开封，弈叶家声，春秋国姓。
秦原逐鹿，楚上将之雄图；代邸飞龙，汉将军之秘算。业已详诸简册，故得略而言也。高祖晖长，齐平原王功曹，迁建忠将军；曾祖宝裕，唐扬府法曹、苏州司马、封丘令；祖玄明，唐怀州武德尉、舒州录事参军、详正学士、杭州於潜丞。
父彦，见任朝请大夫、检校太史令。君生而俊，长而端雅，以成均生擢第，拜延州参军，又充燕然道中军判官、授上护军、频登使者之车，亟申投笔之效。南逾五岭，西属三危，颜回则亡，未闻好学；庄周比化，遽夭浮生。以延载元年六月廿四日，终於江州北第二驿，春秋卅有三。呜呼哀哉！以其年九月三日权殡于洛阳北部乡之原，礼也。妻陇西李氏，有子长孙，年方五岁，痛捐生之不忍，鞠稚子以增哀。悲载祀之绵流，恐徽之弗纪，乃为志曰：轩商胤绪，族代光辉，天祚有德，人望攸归。秦庭鹿去，汉室龙飞，谋酞国典，参佐军威。其一。□冠军之父，牢之之舅，积善余庆，遗忠不朽。闻礼闻诗，可大可久，燕子贻孙，三槐五柳。其二。琴书在目，幽显殊流，游魂丧岱，陇树悲秋。
其年岁次甲午。
（录自《隋唐五代墓志汇编》洛阳卷第七册）
№延载００４
【盖】
无。
【志文】
唐故宣德郎行忠州参军事飞骑尉陆公并夫人孙氏墓志铭并序公讳广秀，字元恂，河南洛阳人也。七代祖丽，后魏简王；六代祖，后魏平原王；五代祖希静，後魏青州刺史；高祖子莹，後魏谯州刺史；曾祖正礼，周青州司马；祖孝友，隋朝大夫，显州司功参军，唐贝州清河县令；父乾迪，唐使持历岷石冀延等四州诸军事，岷石冀延等四州刺史、大周使持节州，都督等卅二州诸军事、州刺史、上柱国、东平县开国男。并服冕乘轩，分锡土，才高器广，岳峙川氵亭。远则事列於缣缃，近乃义存乎耳目，古今推仰，可略言焉。
公识亮明惠，体性温雅，仁孝忠谨，挺自天然；诗书礼乐，不贤师训。唐解褐朝散郎、行忠州参军事。在职数年，勤恪攸显，加授宣德郎，累迁飞骑尉。属州牧上书，妙求聪浚以公词令，差使入都，面奉玉阶，亲承圣旨。对扬敷奏，毫厘无爽。未辞天阙，俄然染患。以垂拱三年四月十九日，终於合宫县弘教里私第，春秋廿有九。公才行既高，婚娶难返，未有伉丽，奄从风烛。兄氵景等，痛棣萼之春，悲岱魂之影只。今将礼葬，遂结冥婚。与公娶乐安孙氏女。祖处约，唐东西两台侍郎。父俊，见任中大夫、安北都护，其都护即公之姑子也。其女在室，以垂拱四年四月廿五日终於家，春秋一十有六。令淑殊状，内外共推。妇德芳规，幽显同仰。是称秦晋，实曰潘阳。泉露驭轮，百两之仪斯展；□扃合卺，六礼之式攸甲。以大周延载元年岁次甲午十月辛亥朔十日庚申，合葬於洛阳县清风乡邙山原，礼也。恐懿范之湮沉，勒琬琰而存纪。乃为铭曰：
忠孝君子，温柔女德。袭父母之先规，冠曾子之懿则。潘阳兮宿重，伉丽兮不忒。痛玄扃兮□淑慎，悲幽燧兮瘗□＊。勒石纪名，流芳靡极。
（洛阳市文物工作队藏拓片）
№延载００５
【盖】
失。
【志文】
大周故持节州都督陆府君墓志铭并序叙曰：才堪二千石，天子共理之臣也；勇冠十万人，明主安边之将也。奉颜色，恋庭闱，至人事亲之孝也；考六经，探百氏，君子游艺之深也。纵令山川作气，辰宿降灵，克生鲜其备能，载诞阙其全德。有萧张翼辅之量，无韩於斗战之奇；有曾闵至孝之诚，无游夏能文之美。缅观秦汉，迄于今日，可无不可斯焉，取斯见於陆明府君矣。君讳仁俭，字乾迪，河南洛阳人也。後魏东平王之七代孙也。六代祖丽，後魏简王；五代祖，後魏平原王；并列籍芸台，震曜图史，不可斐然而述之也。高祖希静，後魏青州刺史；曾祖子莹，後魏谯州刺史。五侯子孙，剖符济代。祖正礼，周青州司马；题舆海隅，位不充量。父孝友，隋显州司功参军事、朝请大夫、唐贝州清河县令。管辂以有才无命，绊骥长衢；府君以道德安卑，烹鲜小邑。丕承攸显，家传万石之风，余庆听锺，更育千金之子。公殊姿动物，妙术冠时，弯弧则七札齐穿，读书则五行俱下。文武之道，英声满於缙绅；将相之才，籍甚喧於区宇。孝因心至，高堂之爱虽勤；才为时须，下泽之罗终设。属九夷齐德，苦矢不朝，显庆五年，神丘道大总管苏定方地均卫霍，术妙孙吴，引公为人幕之宾，籍公有从横之算，扫除秽陌，我有九焉。龙朔元年，以功授上柱国，赐物七百段。其年丁父忧，泣血绝浆，骨立柴毁。麟德元年，以前功授左清道卫利仁府左果毅都尉，寻乾封元年，加授游击将军。辽隧残魂，尚潜山谷，朝廷以公为经略使，弥余寇，勒九都者，我诸将之功也。军还，丁母忧，情不胜哀，殆将毁灭，喻年夺情，授宁远将军、左卫兴乐府折冲。仪凤二年，授明威将军，转右骁卫滋源府折冲，别敕肃州镇遏。屯田列戍，讵假秦城；白露秋风，不闻胡骑。□移镇瓜州，警戒三边，折冲万里。夫岷州者，关塞之一隅也。
仪凤四年，除公岷州刺史。公下车问俗，褰帷按部。河湟之役，军实攸资，耕织之丰，康歌斯在。永淳二年，除石州刺史，南拒秦而北近胡，唯背之区也。公缉怀士女，□岷州焉。以垂拱三年，拜翼州刺史。天授元年，延州刺史。制戎之所，用武之地，闻贤任能。非□莫可。即天授二年，拜公州都督。六条阐比，五月渡泸，闻风而□□不□，及境而边峰自息。呜呼！上玄虚应，神不＊遗。如意元年在仕婴疾，终於官舍，春秋六十有六。皇情有悼，群辟兴嗟，以大周延载元年十月十日，归葬於邙山，礼也。悲笳□动，哀挽齐行原愁而苦雾寒，松柏思而秋声起。子憬，芝兰心馥，礼乐将行，□十美於泉扃，访不才於下走。跪承嘉命，敢扬盛烈云。铭曰：
邙山丘陇，增□□□，□今来相，蔽亏人□。富贵兮朝露危，一朝相送兮郭北垂。秋风□断兮□□□。
（录自《隋唐五代墓志汇编》洛阳卷第七册）
№延载００６
【盖】
大周故卫府君墓志铭
【志文】
庸故东宫通事舍人隆州阆中县令卫府君墓志铭并序君讳规，字德规，河南洛阳人也。赤乌呈瑞，康叔列其高封；玄石开祥，太保光其茂族。曾祖标，魏骠骑大将军。勋高幕府，誉重升坛，气静金河，名超玉帐。祖文升，隋刑部尚书、京兆内史、关内道安抚大使、金紫光禄大夫、同轨郡开国公。仪星列位，吐纳王言，传ㄞ宣风，经纶帝道。父孝则，隋兵部侍郎、东宫洗马。绾龙韬而御勇，德美含香；参凤辖而陪游，恩隆善友。君丹山袭祉，碧沼腾鲜，爰自弱龄，式从师於千里；及乎冠岁，方擢第於四科。暂去青襟，遂登朱绂。既而隋图不竞，归历数而告终；唐运有期，膺时须而择主。唐贞观元年，任东宫通事舍人。出入阶陛，殷勤教令，参四知而进说，漠苑方思；总四友而飞英，吴官是赖。七年，授德州平原县令。铜章抚俗，墨绶临人。严政等於西门，仁爱方於东里。十二年，转授隆州阆中县令。雄心叶驭，亟登剑而捐躯；而壮志据鞍，非下堂而伤足。既申悲於蒲扇，翻有念於兰舆。呜呼哀哉。即以其年二月八日薨於京善和私第，春秋有七。即以其年权殡於川乡。以今延载元年十月十一日与夫人寇氏合葬於同人原，礼也。双龙共没，念宝剑於延平；两鹤洞栖，惨长松於陇上。呜呼哀哉！乃为铭曰：
有熊命族，瑞雀开宗，康叔傅氏，太保兴功。列幕勋重，仪台道祟，宣威化谧，抚俗时弘。其一。积德传庆，绾戎居职，南台曳履，东宫献直。龙孕神驹，凤生灵翼，炉冶不坠，簪缨必复。其二。既济舟戢，爰裁栋梁，入陪琼陛，出绾铜章。察道宣德，驯去蝗，谁为天道，倏尔歼良。其三。追风促运，落日催年，双珠共没，两剑俱捐。松风咽雾，垅右栖烟，千载之下，空余凛然。
（录自《隋唐五代墓志汇编》陕西卷第三册）
№延载００７
【盖】
淳于之铭
【志文】
□周故上骑都尉淳于君并夫人左氏墓志铭并序君讳□，字武斌，青州北海人也。其先＊之远裔，原夫璧水疏澜，□□波於天汉；瑶山秀峙，横地纪以崇基。盛范缃图，联芳竹帛，详诸国史，难可胜言。
曾祖炅，祖父才，隋任汝州录事参军；辅僚千里，翊化百城，志励仁明，澄怀水镜。君以禀灵川渎，植性山河，贾勇先鸣，雄威武略，翘关挺剑，壮冠戎旃，坐树酬庸。授公上骑都尉，随班级也。岂谓神香绝应，谣西国之长遥；露草无徵，伫琼田之杳邈。阅川易往，隙驷难停，俄□小年，魂潜大夜。以延载元年八月廿二日遘疾，＊於私第，春秋六十有三。夫人左氏，南阳左斐之长女也。以垂拱二年八月廿日殒於闺室，春秋五十有一。惟夫人仙姿斌能，则曹诫以陶襟；婉质妍辉，履张箴而蹈礼。况乃神龙两剑，前後俱沉；白璧一双，後先同谢。即以延载元年岁次甲午十月辛亥朔十一日壬戌，合葬洛州偃师县城北三里龙池乡之原，礼也。嗣子玄景等，痛终天之永隔，縻溃五情；悲天地之何依，哀缠六腑。虑恐陵移谷变，人代贸迁，式树□□，用彰厥善。乌呼哀哉！乃为铭记。其词曰：
瑶□从峙，壁水滔波，腾芳桂畹，擢秀金柯。黄凋月浦，靥落星河，鸾潜舞镜，织罢龙梭。其一。西亳之境，北邙之地，关寒月苦，□衢月。载芳猷於万古，标令范於千祀。
（录自《隋唐五代墓志汇编》洛阳卷第七册）

●证圣
№证圣００１
【盖】
大周故刘府君夫人李氏墓志
【志文】
唐故太子右千牛卫率井陉县开国公刘府君夫人陇西郡君李氏墓志铭并序夫德应坤柔，齐贞庆於牝马，道凝专一，表荣显於鸣鸠。其有挺粹琼柯，延辉鼎族，践孟母之高范，遵九师之懿□，则我井陉夫人谅无惭色者也。夫人讳娘，字五，陇西狄道人。唐景皇帝之玄孙，天皇大帝之从姊也。士翼虞廷，垂忠言於秋典；史居周禄，述妙旨於春台。信勋著於燕储，广名驰於虏塞。跨秦凉而锡胤，俊连衡；拓寰宇以开塞，公侯叠轸。曾祖贞，魏宜州刺史、灵斋公；祖慧，周卫申二州刺史，开化公；并早袭簪缨，少传弓冶，建鹑服，仁加瑞鸟之翔；剖竹淇园，政超灵凤之集。父世文，隋永嘉郡守、唐朝赠会稽郡王。猿臂龟文，凤＊龙翰。道符□终，才延佩印之荣；□庸含枢，遂享封茅之胙。夫人即王之第五女也。降神方泽，诞淑圆精。少禀幽闲，成彰慈孝。柔姿□皎，若素日之临空；惠质夭夭，类红桃之散囿。鉴通今古，识逢机神。闺ト之法度备该，纂组之勤劳咸习。暨乎誉赞李，睦叶标梅，年十有七，言归于我。二族爰契，高谢於潘杨；六珈已陈，自和於萧瑟。奉上以敬，接下惟谦。采蘩藻以供陈，俪松篁而表性。岂直斑姬婉顺，播美於曹门；谢嫒仁明，胜芬於王氏。□诸伦□，抑有逾焉。井陉公方履台衡，奄先蒲柳。夫人悲深染竹，恸切崩城，执志婺居卅八载。
所产男女，唯有八人。或莅职名藩，或作嫔高庆。虞□令望，实由孙媪之规；杜华贞柔，谅资严宪之诫。门庭渐化，不言而礼教斯行；戚属钦风，无代而徽猷自远。况复凝心碧落，□想金田。三乘之义是精，一马之谈唯阐。所冀鸾歌凤舞，俨神□於三清；鬼殄魔消，泛慈舟於八解。岂谓久婴沉痼，历夏徂秋，针艾莫施，膏盲有甚。夫人夙持善行，早称良缘，属纩之时，神精不挠。固言薰修之有福助，薄葬足以光亲。咸命子孙与之离诀。嗟乎！奔曦易往，逝水难留。未尽养於南陔，处游魂於东岱。以长寿二年八月廿五日□於雍州长安县义宁里之私第，春秋八十有五。呜呼哀哉！粤以证圣元年正月廿九日迁於鼎州泾阳县杜原乡之旧茔，礼也。孤子玄柬，早倾严荫，忽背慈颜。趋庭之训已亏。倚庐之诲遄弃。而号不及，陟屺无瞻，思酬圣善之恩，罔答劬劳之施。将恐泛舟贞操，不叙於青编；断织仁规，匪扬於彤管。爰命狂鄙，式赞清徽。忝预微姻，肃承嘉旨。旋惧芳猷盛烈，遂庸□以韬沦；冀茂绩休声，昆乾坤而永久。谨诠余范，敬述□云：
祥膺类马，庆延象帝，道德唯锺，温柔罔替。景皇潜隐，缵灵开系。□育琼环，林抽松桂。其一。灵寿弘博，开化严明，宣风载偃，酌水弥清。会稽翘俊，克荷家声。昏朝戢影，圣日追荣。其二。重规叠矩，积仁累德，诞此贤明，谦恭静默。李蹊舒彩，芝筵伫则，降王宫，作嫔侯国。其三。妇功已洽，母德斯馨，兰堂罢养，柰苑驰诚。礼奉遗躅，神□业荣，仙禽会偶，宝剑还并。其四。亲朋酸鲠，子孙号擗，朝背黄山，暮扃玄穸。
（录自《隋唐五代墓志汇编》陕西卷第三册）
№证圣００２
【盖】
先君之碑
【志文】
□□云亡，千乘闻之潜涕，西门殒代，一邑思□□□命，是於史公矣。公讳爱，字季冲，绛郡□□人也。其先帝酷之苗裔，史丹之後。机□□□之兆，夙建卫邦；周隆世之基，肇封淇澳。久原远派，峙构峥＊，若昆阆之尧，似沧海之浩汗。祖讳信，龆龀之岁，手足绝秦；竹马之年，辞堪说楚。公乃秀芬乡曲，仁让清高，於□於斋，恭谨名远。但以素怀山水，证傲侪伦；鄙蔑簪缨，杜门不仕。忽然辞代，闻之者痛心；卒谓去留，见之者□骨。夫人田氏。立性忠贞，唯良唯孝。呈贵节俭，至德至容，穆穆雍雍，遐迩取则。以证圣元年岁次甲午正月辛巳朔十七日丁酉合葬於村东北二里。墓田乃西瞻覆甑，东眺陇山，北背斜岗，南临村故。但恐地移山变，日月盈亏，故勒斯文，记之云尔。
（录自《隋唐五代墓志汇编》山西卷第一册）
№证圣００３
【盖】
失。
【志文】
洛州偃师县洛城乡白社里故翟公妻义丰县太君康氏之铭。殡在此合□平乐乡北邙晏村之原。大周证圣元年三月廿三日葬。
（录自《隋唐五代墓志汇编》洛阳卷第七册）
№证圣００４
【盖】
无。
【志文】
砖。阴刻。
大周前伊州纳职县主簿上轻车都尉田府君夫人卫氏墓志夫人卫氏，西州高昌人也。巽宫禀淑，月宇资柔。秦晋之疋克谐，琴瑟之弦爰洽。八敬收备，诚妇礼以无亏；四德允昭，总母仪而有裕。移天之轨，谅在於斯。春秋卅有五，粤以证圣元年，五月十四日，葬於城东北茔，礼也。呜呼哀哉！（新疆考古所藏志，录自侯灿《解放後新出土吐鲁番墓志录》）
№证圣００５
【盖】
失。
【志文】
九品亡宫人墓志铭并亡宫人不知何许人也。氏姓不显，书籍无闻。入奉淑涂之芬，实佐苹烦之洁。
靡保贯鱼之宠，遽殒惊鸿之姿。忽以证圣元年六月十八日终於侍宫。即以其月廿六日殡於邙山之原，礼也。夫一善可纪，尚嗣兰菊之芳；六宫有称，岂绝锵ギ之韵。其文曰：
福谦非保，余庆斯终，云光敛白，霞色销红。其一。百年人事，一代泉门，暂时兰室，永扇松坟。其二。
（录自《隋唐五代墓志汇编》洛阳卷第七册）
天册万岁
№天册万岁００１
【盖】
无。
【志文】
兄祖求，字义，家本鲁人，唐永州刺史天水果公之次孙，大周河州刺史先府君之长子。弱不好弄，宽厚容物。坚心寡词，终岁无喜愠之状。六岁受诗礼，遂潜心儒墨；殆将弱冠，涉猎经史，靡不该博，弥留心太史书，常自许以管仲、乐毅，而每叹幼未见识。善草隶，尤工诗笔。年十八郡方举孝廉，亡於洛州之淳化里。暨乎夭丧，恸结友生，白马青刍，莫非时彦。以唐永淳二年八月十一日葬於合宫县之龙门原。代历两朝，年逾一纪。坟荒隧古，岁往年来。亦幽魂之永毕矣。
祖雍以霜露负衅，风树罹咎。南乔北梓。以大周天册万岁元年正月廿八日壬申，迁於定鼎原之大茔，礼也。移达於仁，入故乡之阡陌；依坟侍陇，成孝子之丘墟。呜呼！三荆已分，百身何赎？援笔摧恸，哽咽何言？敬叙徽猷，以旌幽隧。
（洛阳市文物工作队藏拓片）
№天册万岁００２
【盖】
失。
【志文】
大周故董处士高韩二夫人合窆墓志铭并序君讳琮，字休玉，其先广川人也，今居相州安阳县焉。曾祖呼，齐朝滑州刺史、陇西王；星辰逸气，山岳推情，命飞盖於西园，召朱轮於东ト。祖□，隋朝博望侯；才为代出，代亦项才，笼异宠於金张，架奇谋於卫霍。父纲，隋行台录事；三林体茂，爪挂垂芳，用毗五之荣，式赞六条之化。君名超阚月，德冠陈日，地灵天骨之奇，日角山庭之异，处幽栖而乐道，行若由夷；谢荣宠以和神，志同嵇阮。岂意膏肓有疾，他鹊无功，西崦之景既颓，东岱之魂长逝。春秋六十有一，粤以天授三年壹月十三日＊於内寝。夫人高氏，先君而殒。君挽存亡之有隔，哀伉俪之无从，改婚韩氏，重成齐体。夫人容德斯茂，命运匪融，又以天册万岁元年终於内寝，即以其月廿七日同合殡於城西北十三里。呜呼哀哉！乃为铭曰：
门芳往籍，族茂遥编，孝当靥永，忠则于宣。梦沾洹水，瘵染漳川，勒芳词於幽隧，希令问而恒传。
（录自《隋唐五代墓志汇编》江苏山东卷第一册）
№天册万岁００３
【盖】
失。
【志文】
六品亡宫志文并序亡宫不祥族姓，不知何许人也。□以淑问腾芳，良家入眩应衤韦プ□宠命，播兰蕙之芳猷。体柔居德，闺壶扇其风美；积善余庆，诗史垂其□□。彤管所以载辉，朱绂由其有裕。既而倚伏何在，鬼神侃听，舟遽悲於迁壑，日俄见於归山。
以天册万岁二年正月日卒，其月廿八日葬於邙山之礼也。永辞昭代，长泉宫，哀荣之典，存殁斯拢其铭曰：辞六宫之宠荣，归九泉之日冥。吁嗟兮惠质，永兮佳城。
（录自《隋唐五代墓志汇编》陕西卷第一册）
万岁登封
№万岁登封００１
【盖】
失。
【志文】
大周故右卫翊卫袁府君墓志铭并序君讳子游，字子游，陈郡阳夏人也。原夫雷绕北斗，□氏肇统於三皇；风应南薰，妫姓载升於五帝。弈胄如此，何期或哉。曾祖昂□梁吴郡太守；以侯景作逆，躬率义徒，指麾则八校冲□，□□则五□裂愤。掉郦生之舌，欲济王□；发亚父之背，俄从愤卒。祖□，陈守□，隋昌州刺史；＊亻免两朝，优游二帝，入光献纳，出表修□。考奉□，隋秘书郎；下车不乐，终超著作之司；体中何如，先就秘书之郏君天骨有余，地华无对。许子将之题目，声振当年；李元礼之捧手，名□绝代。□右翊卫，因患，敕放不仕。禁卫之一语，与善无徵；旷□□之十旬，歼良奄及。呜呼！以总章二年十一月七日，终於洛阳私第，春秋五十有七。
夫人吴郡朱氏。祖长仁，隋卫尉丞；父延载，唐安西长史。丕绪□□，□折槛之忠规；盛华仍傅，绍弃授之贞节。惟蛇之梦，女子之□；□□之巢，夫人之德。
呜呼！以长寿三年八月十九日卒於洛阳私第，春秋七十有四。以大周万岁登封元年岁次景申壹月甲辰朔三日景午合葬於北邙北原清风乡，礼也。长子等一次□任，并衔荼茹蓼，永极南陔之悲；考蔡求著，允叶西阶之礼。恐棘□有道之行，遂朽将来；伯喈无鬼之词，便旌既往。乃为铭曰：
□□天地，瓜□帝王。质文虽革，氏族厥昌。四世弥劭，五公克山。唯祖及□，玉质金相。忠烈昭洽，冠冕允喊。於穆余庆，载诞遗芳。千萼落落，万顷汪汪。出袭□冶，入卫岩廊。人之领袖，国之纪纲。□□□□，二竖何伤。华而不实，哲而云亡。信美嘉偶，誓守恭姜。□辞□□□□承□。礼该四德，诫备七章。
□资捧檄，遽奄高堂。空悲扇在，几□月藏。魂游东岱，旌飞北邙。风云惨切，原野苍茫。书赵壹之名□，□郭泰之贞良。纵三田之有变，式万古之无疆。
（录自《隋唐五代墓志汇编》洛阳卷第七册）
№万岁登封００２
【盖】
失
【志文】
周故公士田君志铭君讳德，字胡子，潞州上党人也。盖燕将田单之苗裔。若夫秀干云，飞白虹於扌氏鹊；曾澜绝地，孕明月於沂川。而乃洎乎先典，可略也。曾祖岩，齐并州祁县主簿；祖雄，隋朝散大夫；并得芝兰比性，翠柏桢心。或以下榻迎宾，或乃吐■待士，不以荣利易其操，恒以仁义怡其神。陶冶襟灵，游纵山水，逍遥白致也。惟君志行忠谨，里美其徽猷；体道淳深，遐迩赞其轨躅。岂谓藏舟不固，逝碧遄波，春秋七十又三。万岁封山元年腊月廿五日，告终於奉礼坊之里第，呜呼！即以其年景申之岁一月甲辰朔九日壬子迁於州城西南五里平原，礼也。
於风＊＊，已结凄忉。□丘陇土嵬峨，悬想孤坟照月。聊纪滕公之志，行兹赵极之文，式范前修，乃为铭曰：
齐君之裔，燕将之孙，弈弈公族，赫赫侯门。七雄称长，六郡云尊，何期哲人，永弃乾坤。
（录自《隋唐五代墓志汇编》山西卷第一册）
№万岁登封００３
【盖】
樊君墓志。
【志文】
大周故上轻车都尉樊府君墓志铭并序君讳廉，字元贞，其先南阳人也。若夫玉理开家，导鸿源於姜水；璜灵锡祉，著雄兆於滋川。折键王门，应星辰於汉阙；衔杯帝座，澍云雨於邛都。承相衣冠，烛曜平原之第；大夫轩冕，缤纷上党之郊。曾祖礼，隋梓州飞乌县令、上柱国。
鸣琴化俗，制锦调风，跃鱼之绩克彰，驯翟之功允著。祖仁，唐左卫兵曹、上柱国、南阳侯。于时隋网混乱，王室＊然，雀阙屯丹，鱼唯兆赤。九州坼裂，四海沸腾。天命皇唐，运锺历数，重绥区夏，再造生灵。公察变知机，临危效节，乔玄之逢魏武，早识英雄；汉主之见冯唐，更思良佐。匡辅经纶之业，弼谐济代之功。茅土列於南阳，枝叶绵於北塞。公少禀生知，早标雄杰，梦蛟之笔，天纵心襟，卧龙之才，神明意气。冥通算术，晓洞兵钤。赵达盘中，借箸之方可验；马融楼上，混天之数已穷。俄属卞马挺袄，黏蝉逆命，狼顾青丘之塞，鸱张碧海之滨，公杖剑横行，鸾弓且进，屡奋搴旗之勇，方申斩将之劳，以功授上轻车都尉。
既而洗兵海岛，返旆惟桑，顾荣利若浮云，轻禄位如糠比，琴樽得性，山水忘忧，投身木雁之间，窜迹烟霞之地，广萃竹林之友，以拓兰室之游。乌呼！祸福无穷，循环莫终，鸟忽臻於座右，桑亦生於井中。天册万岁二年，终於私第，春秋七十有六。以万岁登封元年二月廿四日，迁殡於郡城东三里平原，礼也。夫人皇甫氏，闺闱夙穆，苹藻敬诚，无复齐眉之，永结崩城之哭。长子惠冲，陪戎副尉；次子惠庄，上柱国，殊功常选，并兄友弟恭，兰薰桂馥。诉昊天而罔极，切风树而衔悲。式赞家猷，乃为铭曰：
缅惟祖考，赫矣灵长。家传冠盖，代债贤良。公侯必复，枝叶其昌。痛哉嗣子，敬申忠孝。滕郭马嘶，陶丘鹤吊。营魂寂寞，陇隧萧条。昆山玉碎，汉浦珠销。松生苦务，地起寒飙。黄泉路近，白□庭遥。长归厚夜，无复春朝。
（录自《隋唐五代墓志汇编》洛阳卷第七册）
№万岁登封００４
【盖】
大周故杨府君墓志铭
【志文】
大周故并州志节府果毅都尉杨府君墓志铭并序夫仙岩镇地，耸层构於鸾霄；德水浮天，控长澜於贝阙。开国承家之重，问望光於壹时；银章玉铉之荣，衣冠盛於百代。祖唐行豫州都督；考行师，唐左卫郎将；并列君子之林，早励王忠之节。或隼熊轼，牧千里而专城；或武帐文＊，司□屯而警卫。公澄清上善，毓粹中和，班定远之平生，心凌白日；马伏波之志事，气愤青云。寻授幽州政和府果毅，俄除并州志节府果毅。君长怀卫霍，俯镇幽并，志在安边，情惟报国。岂期玄云玖万，未搏庄叟之鹏；白日三千，忽怆滕公之马。呜呼哀战！以天授贰年正月伍日遘疾，终并州之官舍，年七。粤以万岁登封元年叁月拾玖日，迁葬於偃师之原也。夫人荥阳郑氏，痛结孀居，哀缠罔极，成龙宝剑，痛一存而一亡；栖凤乔梧，忽半生而半死。移天义重，同穴情深。
兆发青乌，茔开白鹤。式题幽壤，乃作铭云：
郁郁仙岩，滔滔德水。削成孤映，潮宗之纪。冠盖相望，英灵继轨。累叶清德，挺生材子。五龙腾誉，三袭祉。朝陪桂宫，夕侍兰。五符秘略，八较高视。龙刺载沉，凤梧丰死。长想琴瑟，遽伤桃李。苦月朝思，哀风夜起。贞石斯刊，清徽未已。
（录自《隋唐五代墓志汇编》洛阳卷第七册）
№万岁登封００５
【盖】
赵君墓志
【志文】
大周故赵君墓志铭并序君讳澄，其先邯郸人也，因官此地，遂为太原人焉。粤以金天锡祚，胤少之英宗；弱水孕灵，系高顼之玄胄。由是汉阳祖德，芝兰郁其芬；晋国家声，冬夏齐其日。故得阶充振鹭，锡黄舄弈於上京；俗耀琳琅，青紫纷纶於下叶。祖祖方衤失，齐任定州新乐县尉；父父士昂，隋任并州□□□□□□生英章杰出，潘陆之词赋江海，卿云之□□□□□□□管公明之少府丞。有道无时，崔亭伯之□□□□□□□□传嗣美瑶林。属唐郊建义之功，犹□□□□□□□□□□□□组志重衡泌，恂恂雅望，乡党□□□□□□□□□□其信论之书，数州县袭其芳规，□以□□□□□□□□□□梦琼有验，伤处士之遄亡，屑□无徵，悲哲人□□□□□夫人郭氏。调流白雪，周光禄尚书之□□□□□□□□□□□□然则远冥嘉偶，实倾凤於□□幽□芳□□□□□□□壶不期灾成＊蚁，衅积巢＊，几□□□□□□□□□痛，春秋七十□□。万岁登封元年二月二十八日卒，其年四月二十六日□□葬於皇州北金城村西三里平原，礼也。龟谋示兆，马鬣□□，左瞰汾漪，右依龙岫，纵使□回日薄，清□将素范恒□□□陵移翠琰，与玄堂永固，乃为铭曰：
锡祚金天，□□□□，代积簪绂，时标杞梓。赋鸟兴规，佩箴凝祉。声□□□，誉隆州里。其一。天道回互，人理亏盈，壑舟易往，隙□□□。□□□□，夕掩佳城，月吊幽隧，风思荒垌，千岭□□，□□□声。其二。
（录自《隋唐五代墓志汇编》山西卷第一册）
万岁通天
№万岁通天００１
【盖】
无。
【志文】
大周故文林郎孟昭故妻尹夫人墓志铭并序夫人讳徵，字志，河南平阳人也。
昔者居周梦帝，致轩辕於仆夫；处唐作师，成伊祁於天子。或造书遣思，假暴虎以标奇；或候气知真，对乘牛而为契。璋金玉，铿锵麟经之图；组绂衣冠，摇裔龟龙之册。曾祖字文朝，骠骑将军；术卷龙韬，名飞麟阁，固以横行鹿塞，登陟狼山者焉。祖□，隋莱州司户参军。父节，唐相州林虑县丞，并材为时损，官非其任，捎云蔽月，宜大厦之栋梁。捧檄牵丝，并劳人於州县。
夫人即林虑县丞之第三女也。尔其淑质天资，贞徽坤，微云夜掩，腾月彩於嫦娥；清汉宵迥，夺日光於婺女。实室之宝，惟邦之媛。雪花疑絮，初发咏於文章；桃李成蹊，遂作嫔於君子。显扬令德，淑慎威仪，贲道依仁，循诗佩礼。
金相玉质，期永固於南山；魄散魂浮，遽龙飞於东岳。呜呼哀哉！以万岁通天元年柒月陆日遘疾，终於永昌思顺里第。即以其年捌月叁日葬於邙山之平阴原，礼也。孟公鹤琴罢操，鸾镜衔悲。空伤奉倩之神，长抱安仁之恨。有子匿等，呼擗庐＊块，号踊泉扃，哀哀慈母，不闻其声。铭曰：
万物生兮人最灵，地久天长岁不停。忽相送兮赴佳城，石为椁兮泉为扃。彼杨柳兮非我春，千秋万岁兮松青青。
（洛阳市文物工作队藏石）
№万岁通天００２
【盖】
失。
【志文】
（残）考唐代干支，《岁次景申玖月庚子朔》者，惟万岁通天元年，因置于此。
（上缺）墓志（上缺）叔坚，其先天水人也。家因地易，□以□（下缺）河南郡，故为洛阳县人矣。尔其□□□□（下缺）洛□其长源□高郁其□□□□之美。索（下缺）
琳□明哲隋记室参军。父伏护，□□□□（下缺）代袭□素，家积典故。滋味道德，□□名宦。□（下缺）率嗣□声，资孝友以立身。□仁义□□移，阅（下缺）
应毁誉吞声钦定相以忘怀，愠喜潜□。呜呼（下缺）不留道飙何忽。□冀积善□□均永茂於松（下缺）□道无徵，遽同凋於蒲柳。□□□□以大周万（下缺）元年捌月拾伍日寝疾，终於修善坊之第。即以（下缺）岁次景申玖月庚子朔柒日景午窆于合宫县平（下缺）邙山之阳，礼也。後临贝阙，前对王城，□水咽而复（下缺）风断□还续。长息弘道，次子远客等并痛□荼蓼，（下缺）霜露。思勒铭於贞石，庶传徽而永固。其铭曰：
（上缺）分天象，地易嵩岑，贞良□袭，冠盖成林。德门□□，□（下缺）
如□。一悲川阅，永怆魂沉。宾寮寂於虚□，山□□於□琴。爰求宅兆，是遵先躅。河水之阳，邙山之曲。□岩郁伟而东□，阳馆偃蹇而西瞩。海尽□□秋□春绿。琬琰昭彰而永固，兰菊芬芳以相续。
万岁通天元年玖月柒日（录自《隋唐五代墓志汇编》洛阳卷第七册）
№万岁通天００４
【盖】
失。
【志文】
大周故镇军大将军高君墓志铭并序若夫见机而作，存乎君子；慕义而至，妙曰通人，前载著之，不轻来代，述而尤重。然而越沧波，归赤县，渐大化，列王臣，焉即高将军韫之矣。公讳足酉，字足酉，辽东平壤人也。乃效＊而住，遂家於洛州永昌县焉。族本殷家，因生代□，□居玄菟，独擅雄蕃，今罄大诚，特隆殊宠。唐总章元年，授明威将军，守右威卫真化府折冲都尉，仍长上，授守左威卫孝义府折冲都尉，散官如故。
贰年，授云麾将军，行左武卫翊卫府中郎将。仪凤四年，授右领军卫将军。准永隆元年制，加勋上柱国。永昌元年，制授右玉钤卫大将军。并以勋庸见重，武烈称奇，出静边荒，入陪兰。既而葱山动，紫塞惊尘，甘泉见烽火之辉，天子下徵兵之令。大周天授元年，拜公为镇军大将军，行左豹韬卫大将军。□坛受策，礼逾韩信；野战频胜，事逸张飞。卷彼二蕃，如汤沃雪；观兹再举，疑是神行。
长城绝饮马之篇，万里能轮台之戍。证圣元年，造天枢成，悦豫子来，镌乃就。
干青霄而直上，表皇王而自得。明珠吐耀，将日月而连辉；祥龙□游，凭烟云而矫首。壮矣哉邈乎！斯时也。即封高丽蕃长、渔阳郡开国公，食邑二千户。其年，万州蛮陬作梗，敕以公为经略□使。气罩飘姚，年同获铄。时当五月，深入不毛□乡；路登千仞，必抱忠臣之节。衔命善说，奉旨宣扬，丑虏执迷，聋未能听。
公乃整行伍，列校队，鸣鞭汗赭，直往摧坚，挥戈驻日，傍截陷脑。死者无暇而致悔，生者受羁而自惭。行我载恩，积尸京观。方欲凯歌龟浦，献捷龙楼，倚望生还，宁知死人。大周天册万岁元年＊疾，卒於荆州之官舍，春秋七十。呜呼哀哉，驷马悲鸣兰一军饮泣，舂人辍相，工妇□□；圣主闻之，良深宸悼，赠使持节都督幽易等七州诸军事、幽州刺史，余如故，仍赠物叁佰段，米粟贰佰硕。葬事所须，并令官给。万岁通天二年，岁次丁酉正月朔己亥八日景午，葬于洛州伊阙县新城之原，礼也。天庭有隔，侍卫无期，悲宿草於荒诞，泣流光於空度。霜凋细柳，幽户而不春；风惊大树，谢明辰而永没。嗣子帝臣，孝极□前，哀缠□後，看曾参而□远，瞻董永而非遥。送葬之礼备焉，卜兆之宜毕矣。贤乃俯就，愚而企及。父子之惟式，□□之纲纪，邻里俊杰，乡闾英彦，莫不共造□门，咸加叹息。虽美塞乎天地，不朽凭乎翰□；□相颂於瑶琨，悬芳猷於泉户。其词曰：
挺生秀异，器韫深机。潜鳞东沼，化羽南飞。翔而後集，决而少非。安危在己，尔□归。其一。荣朱其衣，贵丹其毂。竭以展效，丰功厚禄。屡执戎麾，频歼丑族。域中闲暇，壶□□肃。其二。蛮陬作梗，天子徵兵。召君为将，受命恭行。善说不可，必阵全横。□亮深入，马援先鸣。其三。方陈献凯，染兹卑湿。
志望生还，宁知死人。看凋细柳，顾然下泣。盖转悲风，空传□级。其四。天子闻之，良深震悼。赠官显绩，特标奇操。晗是随珠，缣称鲁缟。事君尽礼，没焉厚报。其五。长辞白日，永入黄泉。人余生气，冢象祁连。冥冥不返，寂寂空然。
去矣元帅，何时见天。其六。一代俄顷，千龄易度。秋柏吟风，春荑泫露。阮籍伤断，王裒哀慕，魂灵歇灭，德音何故。其七。
（录自《隋唐五代墓志汇编》洛阳卷第七册）
№万岁通天００４
【盖】
大周故纳言博昌县开国男韦府君夫人琅耶郡君王墓志铭
【志文】
大周故纳言博昌县开国男韦府君夫人琅耶郡君王墓志铭孤子凤阁舍人承庆撰序凤阁舍人赵郡李峤制铭夫人讳婉，字贞徽，琅耶临沂人。魏尚书令宣简公肃之玄孙女也。自岐兆迹，神构敞於云霄；伊洛腾仙，灵源派於江海。秦之离翦，有茂勋鸿伐；汉之吉骏，有盛烈高名。太保休徵之孝德，丞相茂弘之忠范。长发纯嘏，莫之与京。衣冠礼乐，尽出於其辈矣。敦景纯有，言准永纪。王氏灭，本枝蕃衍，抑有冥徵者欤？曾祖缉，南齐著作郎，北齐徐州大中正、太常卿、冀州刺史、琅耶郡开国公；祖令思，隋梁郡圉城县令，吕亳二州别驾；父元慎、唐复州司户参军、博州堂邑县令；并道擅人宗，器标时望，惠业光懿，休声畅穆。夫人含象巽离、禀灵娥婺。孝友之性，幼而冥极；柔裕之怀，夙有成量。年在髫＊，特为伯父越州长史楷、叔父吏部郎中元寿所爱重，常谓亲戚曰：此女年虽幼，惟质性颇殊，光吾族者必此女也。洎乎六加登序，百两戒期。
继延于先府君博昌公，盖潘阳之嘉偶也。於是韦修妇道，□理□仪，奉事先舅任丘府君、先姑陇西李夫人，躬勤纺绩，以申孝养。纫针佩管，每候晨而夙兴；整袂端襟，常分宵□假寐。炎曦夏灼，不以隆暑懈其容；飞霰冬严，不以祁寒怠其事。先府君荣□未陟，禄秩尚微。廪俸所资，才充馈养；妻孥所给，不瞻寒温。
夫人疏菲自甘，浣濯为服，执爨卑役，不推仆御；捧箕末任，必也躬亲。朝夕艰勤，曾无愠色。□情鉴察，赏叹特深。严始敬终廿余载。及先府君晚登隆贵，郁为宰辅。夫人克享上荣，受封命。初拜琅耶县君，寻加授郡君，虽プ翟增晖，而荆蓍在念。ブ簟之具，去其重复；衾帱之饰，绝於新丽。或经数稔而不制一衣，但补缉陈旧，取蔽风霜而已。至若皇恩降锡，宸贶俯沾，鸳锦霞开，鹤绫云委。
莫不随时施道，浃洽亲姻。筐篚旦盈，缄滕暮竭。囊褚之内，分寸不留。资性方严，甚有威望，动静进退，容止肃然。体柔顺而济之刚烈，执坚贞而适於通变。
常读礼至内则篇，必再生返覆。闺庭政令，率而行之。由是四梅诸姬，九族群媛，瞻望仪范，田成楷模。若众川之长大溟，犹列宿之宗朗月。前夫子子承庆，八岁偏罚，十岁便为夫人所养，抚存训奖，慈爱无隆，学宦婚娶，并夫人所成立。常谓所生子嗣立、淑等曰：时俗妇人，罕有明识，前妻之子，多被憎嫌，孝已伯奇，皆其人也。此吾之所深诚，亦尔辈所明知。昆季友于，骨肉深至，既称同气，何限异生。宜识我心，倍加殷睦，幼事长以敬，长抚幼以仁，使外无言，则吾无忧矣。诸子恭承训诫，奉以周旋，共被同蔬，怡怡如也。先府君薨□之后，夫人年□□□曹大家之法度，守而莫失；鲁敬姜之礼节，遵而不渝。承庆任凤阁舍人，夫人蒙拜琅耶郡太君，从子之命也。所冀高堂展养，百福无疆，长筵保，万寿增永。岂谓树风难静，隙晷遽驰，未极遐年，奄迁徂化。以万岁通天元年八月十二日遘疾，终於神都崇政里第，春秋七十有一。临将属纩，呼三子者而谓之曰：
汝等宜善为兄弟，深相友爱，吾今困忄，余何所言。因涕泣久之，绝於长妇之手。厥明将敛，特降中使临吊，仍赠绢布七十段。又有敕赠绢布卅段，米粟五十石。还日，所司为造灵＊。葬日量偕手力幔幕，家□并给传乘，以致哀荣之礼。
先妣崔夫人早卒弃背，逮乎迁之日，占考或有不安，随事之宜，遂不合葬。乃与先府君并坟接圹而安厝焉。夫人平昔之时，言及窀穸之事，亲戚有希望颜色请申合葬之礼者。夫人怃然而应之曰：生者必死，人之大端。葬之言藏，礼有恒制。
魂而有识，何往不通？知或无知，合之何益？况合葬非古，前圣格言。先嫔已创别坟，吾复安可同穴。若余生就毕，启手归全，但於旧茔因地之便，别开幽室，以瘗残海亲属子孙勿违吾意。孤子前凤阁舍人承庆，前来庭县令嗣立，前左羽林卫兵曹参军淑等，险戾不天，诚孝无感，奄丁酷罚，永隔慈颜，□辞苍，肝心陨绝，敢遵遗命，虔奉尊灵。即以万岁通天二年岁次丁酉一月戊戌朔廿四日辛酉，归附於雍州万年县铜人原之旧茔，但域内先有二坟，左右更无余地。乃窆於先考博昌公大坟下之傍穴。虽桐阍近隔，颇分寻丈之；而蒿隧潜通，自合幽冥之路。
承庆孝惭鲍永，人谢伏恭，均养之慈，终天莫报；日严之养，毕壤无追。将恐深谷为陵，高山若砺，母仪彤管，或坠芳编；神道玄扉，冀存贞础，空言在阃，外听罕周。是用抽竭荒襟，诠序徽烈，余喘颖，触感穷迷，揽牍哀号，甄录无次。
凤阁舍人赵郡李峤，时秀朝英，文宗学府，胶庠朋故，枢近官联，敬为铭，庶扬柔德。其词曰：
轩丘积庆，姬水开祥，世济其美，休有烈光。资忠履孝，衮服古裳，葳蕤丹篆，氤蔼青箱。其一。迈种不忘，诞兹淑令，兰蕙凝馥，松筠挺性。肇允幽闲，率由庄敬，峻范伊符，贞规可咏。其二。高门有阅，之子于归，乘龙比德，占凤齐飞。肃雍无怠，琴瑟靡违，怡声洁馈，申讽裁机。其三。蝉冕登朝，辇プ命灵，汤沐开赋，乡亭视秩。浣濯防奢，杯盘诫逸，去浮敦本，捐文徇质。其四。茕闱在疚，孀馆缠悲，永惟柔则，方称母师。七子均养，三至奚疑，曾堂锡羡，广被隆慈。其五。价轶双珠，名优两骥，锺釜荣禄，珩宠位。静树俄住，寒泉奄洎，孺慕号天，充穷扣地。其六。合葬非古，乃创姬篇，猗欤明达，高风凛然。爰矫同窆，更幽埏，潜交滕室，迥接原阡。其七。戒期先□，岁□云暮。背清洛而超忽，历□洲而径度。瞻吊鹤之徘徊，视惊骖之顾步，垂芬懿於兰菊，怀罔极於霜露。其八。
（录自《隋唐五代墓志汇编》陕西卷第三册）
№万岁通天００５
【盖】
无。
【志文】
大周故万俟府君墓志铭并序君讳师，字范，河南洛阳人也。漠北元勋，已佐单于之业；朔南巨绩，方开大魏之基。龟组於是陆离，衣冠以之舄弈；譬长江之浴日，类大厦之千云。祖才，隋右卫郎将；父诚，左监门直长；并入司兰，出总戎麾。穿杨饮石之奇，落雁啼犭爰之妙。惟君禀岳渎之灵，挺璋之质。识标天纵，学冠生成。观国宾王，射策高第。解褐唐滕王府参军。曳裙长地，ㄢ屣平台。披拂大王之风，淹留小山之桂。方冀升霞上汉，逐鸡犬□淮南，谁谓晦迹韬光，奄归魂於东岱。呜呼哀哉！夫人颍川陈氏，日光映许，式彰贤德之游；凤飞于齐，爰表和鸣之兆。壹嫔□子，数载孀居，抚孤志在於卜邻，贻训不闻於投杼。冀奉来羞之奠，奄惊万里之游。
以万岁登封元年一月十七日，卒於私第，春秋七十七。粤以万岁通天二年岁次丁酉二月戊辰朔十七日甲申，合葬於合宫县谷水之□，礼也。近按金谷之园，遥运玉鸡之浦。王畿密迩，帝城不远。嗣子右金吾卫执戟公言等，并诗礼早闻，箕裘克袭。悲昊天之罔极，痛风树之莫追。式纪芳猷，刻兹玄矗其铭曰：
惟公袭庆，早著家声；功深御侮，寄重千城。霜丛显秀，玉浦澄清；神襟孕月，雄气侵□。（其一）
万古英现，百年遣爱；武担石折，昆岩玉碎。夫人慧音，清盼腾绘；幽埏壹掩，流芳千载。（其二）
百龄忽，九原冥漠；亟变桑海，履迁舟壑。陇月盈亏，山花开落；一从逝水，空悲城郭。（其四）
（洛阳市文物工作队藏片）
№万岁通天００６
【盖】
失。
【志文】
大周故泾州阴盘县尉成君墓志铭君讳邑仁，字玄庄，其先出自有周，季历之孙，文王之子。世及翦商之道，家嗣维城之业。公侯必复，代有人焉。曾祖廓，周齐州刺史；隼期月，千里政成；熊戟观风，百城无犯。祖瓒，隋兵部侍郎，兵权克总，戎□□寄，启金匮之灵符，得玉钤之妙理。父粲，唐□州长葛县令；腾虚九万，方呈振鹭之姿；击水三千，俯就亨鳞之业。惟君性与道合，知几其神，聆音察理，既明且哲，言行可以轨物，仁孝可以范人。方□鹤□之荣，竟屈牛刀之任。释褐任泾州阴盘县尉。
方当坐而谕道，申雅量於槐庭；卧疾弥留，奄贞□於□里。以万岁通天贰年岁次丁酉叁月丁酉朔贰拾肆日庚申，迁窆於合宫县平乐乡界山通□□□□□川。薤露溘而长曦，松烟惨而无色。长子守□等，□天永慕，扣地长号，泣血无从，崩心何□。式镌贞石，乃作铭曰：
惟岳之□，惟州之灵，诞生夫子，世空忠贞。栋梁未就，池台忽平，千载之俊，凛凛风生。
万岁通天贰年叁月贰拾肆日成君墓志（录自《隋唐五代墓志汇编》洛阳卷第七册）
№万岁通天００７
【盖】
失。
【志文】
玖品亡宫墓志铭宫人亡，无姓氏，不知何许人也。□问傅芳，兰仪著□，备兹四德，忝就六宫。婉奉于紫庭，美誉光于史。但从寸阴不驻，隙驷难留。妯万岁通天贰年叁月日亡。即以其肆月柒日葬于墓所，礼也。将恐松贾非久，金石难。呜呼哀哉！为之铭曰：
长辞兰掖，永蒿阡，名留翠石，质瘗黄泉。
（录自《隋唐五代墓志汇编》洛阳卷第七册）
№万岁通天００８
【盖】
失。
【志文】
大周故□州□□□夫人康氏墓志铭并序原夫炉开天地，炭鼓阴阳，造化运而负首生，司□树而方言立。大则神州赤县，五岳四溟；小则限水隔山，专区擅落。枝分叶散，种别类殊，莫不逮酋□，立师长，道泰则瞻云听律，航海梯山；泽竭则保隘守险，藏躲匿荆夫人康国大首领之女也。以本国为氏，祖祢英杰，雄据一わ，威惠相资，远近怀伏。夫人早敷四德，夙奉三从，以桃李之芳姿，应凤皇之贞繇。辞父母之国，适夫子之家。岂只妇德内彰，固亦母仪外著。夫子即安国之首领，以皇风憬扇，帝道遐融，恐後越常，希先肃慎，倾宗举族，稽颡来王。圣朝优宠，授以荣秩，禀命不永，无禄早终。夫人□自孀居，载□星纪。以万岁通天贰年肆月十六日终於私庐，以其月廿九日葬於洛阳县之北邙山，礼也。有子义节，在疚，思循陔而□首；念陟屺以崩心。裔裔风枝，痛欲静而难止；涂□露叶，叹方濡而易曦。敬供清猷，铭诸翠琰。其辞曰：
伟哉造化，广孕苍生，丘家垌牧，远宅寰鬣。都邑□洛，百种千名，泽竭则□化洽并。
（录自《隋唐五代墓志汇编》洛阳卷第七册）
№万岁通天００９
【盖】
无。
【志文】
大周故汉州金堂县主簿上骑都尉桓府君墓志君讳师鲁，本谯郡龙亢，今为润州曲阿县人。唐弘之馆学士法嗣之孙，襄州襄阳县令思敬第三子。春秋四十七，万岁通天二年丁酉五月丙申朔三日戊戌，疾终於神都合宫县清比坊私弟。其月七日壬寅，葬于合宫县平乐乡北原王宴村东北。有子凤儿、鸳儿、麟子、豹子等五人。
（洛阳市文物工作队藏拓片）
№万岁通天０１０
【盖】
失。
【志文】
大周故刘君志铭并序君讳子，字行辽，河间人也。因官居相，遂往此焉。祖达、父暹唯，东南振响，西北垂名，风前月下之材，峻萼荆岑之岭。君千寻嵇干，偃盖於词林；万顷黄陂，澄波於智海。张平子之回驾，自得性於琴书；梁敬叔之登山，颇留情於诗酒。岂意流环入梦，止＊延灾，积善无徵，俄从电灭，春秋五十有三。忽以万岁通天贰年陆月拾日卒於私第。即以其年其月贰拾壹日殡於州城东南叁里平原，礼也。其妻王氏，恐田成碧海，河变为陵，故勒芳猷，永将不朽。其词曰：
石崇别业，潘岳闲居，惟君养性，逍遥比诸。贞心寂寞，逸气冲虚，何图奄忽，永固丘墟。青春既异，黄泉返载，故勒铭幽壤，布令问之长如。
（录自《隋唐五代墓志汇编》河南卷第一册）
№万岁通天０１１
【盖】
大周故杨君墓志之铭
【志文】
大周故陕州桃林县博士杨君墓志铭并序君讳政，字武，弘农华阴人也。其先出自有周唐叔虞之後。七代祖震，任陕州太守，故今为芮城县人焉。汉丞相之灵苗，晋上卿之茂族，锺鼎百代，历千载而同荣；轩冕一时，逾数朝而继业。曾祖子纲，周任济州司户参军事、隋邵州邵源县令；初贰专城，道既参於寮佐；後当制锦，歌已起於黎元。字养之宜，期於独得。祖志明，隋孝廉举擢第，任晋阳郡丞；周盘发叹，自有其时；霍收集凤，非无其德。父武政，松竹植性，芝兰继馥，以为唐尧之代，巢许怀其至涂；周武之时，夷齐立其高节。唯希负□，不拟弹冠。挺颜阖之才，负焦先之志，幼而好学，长则多奇。唐显庆年中，明经擢第。拂衣高蹈，习前代之风，每有常调，皆无赴集。遂隐於中条山道士郭雅旧修道所，溪壑庭院，烟云左右，一弦之上，召山水而多娱；十步之中，レ苓蘅而自足。其时本县令韦纲、长史崔知温并嘉其高尚，叹其隐逸，俱将俸禄以济衣粮。五载之间，九经游刃。至麟德二年，被本州刺史史卢承业追召补桃林县博士，谈圣人之至理，即此康庄；议夫子之遗文，依然户牖。慕之者成市，奔之者如云。虽北海西河，岂能过此。至调露年中，复被刺史谯国公李崇义准制，举君为学综古今，送至都。乃丁内忧，哀毁过礼，遂寝疾，终於芮城私第，春秋五十有五。命也如何！时哉遂失！卿有志，终未尽於天年；颜子多能，方见沉於陇路。夫人蔡氏，闺房厚德，兰菊奇芳，恨齐体而无留，嗟逝川而莫驻，以万岁登封元年二月六日终於寝室，春秋六十有八。粤以万岁通天二年十月廿一日，合葬於芮城县故芮国之西原，礼也。有子五人，长任左卫德义府长上右果毅都尉、上柱国；第二明经擢第，天官常选；第三左武威卫兵曹，第四、第五等并地望余苗，天经至孝，悲缠尽扇，恨结藏书。方为乐棘之容，显镌题之事。其铭曰：
唐叔余苗，弘农立胤，地望时有，天才代进。川岳降灵，风云坐振，唯此上德，无名已镇。显允君子，雪白兰薰，山岳独秀，由巢不群。携琴待月，握笔临云，往古何在，来今已闻。大道虽行，小年终谢，命也如此，天乎不借！旧里无家，新茔有舍，魂魄悠远，茫茫大夜。
（录自《隋唐五代墓志汇编》山西卷第一册）

●神功
№神功００１
【盖】
失。
【志文】
大周故曹府君墓志铭并序君讳玄机，字警，沛国谯人也。自赤制登枢，相国驰宁谧之誉；黄星应历，天人标翰墨之雄。茂德英声，可略言矣。祖纂，隋易州遂城县令；父伦，隋虔州司马；蓟门之右，即□□鸾；贡水之滨，先闻展骥。公资灵生甫，禀粹象尼，杨子对叶之□，□□□膳，陆生怀橘之岁，遽表因心。暨乎括羽，克成麟角，青□□□，□□□无遗；缥帙侧光，则五行俱下。浪情风月，逸思烟霞，□□□孔融之樽，长安闻郑之驿。既而学以从政，禄以代耕。俄以门荫出身，解褐为梓州盐亭县□，寻转恒州城县丞。才高位卑，张急调下。梅福实南昌之尉，桓□乃六安之丞。累迁苑北面监。宿离宫，灵毗别圃。顺时出豫，览川麓之坦夷，乘欢下辇，睹供张之修备，懋功行及，方得渐鸿之资；福善无徵，俄成斗蚁之疾。以天授贰年捌月拾玖日，终於私第，春秋柒拾叁。夫人陈氏，族胤六奇，家承聚德；母仪攸著，阃则聿修。凤皇入兆，昔和鸣於齐甸；蛟龙分匣，今共没於襄城。以神功元年拾月贰拾贰日，合葬於合宫县梓泽乡北邙之原，礼也。哀子九成宫副总监仁、司刑正仁哲等，孝以立身，忠而奉上，良弓嗣业，克绍构堂之余；朱黻升荣，终袭高门之庆。痛风树之难静，攀乔梓而不追，恐谷与陵移，田随海变。
敢勒铭於贞琬，庶永播於芳尘。其词曰：
轩族绵绪，文昭远系，□杨嗣业，当涂弈世。锺鼎联辉，英灵接被，盛德有后，芳猷不替。其一。惟祖杞梓，曰考璋，雩都展骥，碣馆迁蝗。清规振玉，逸操凌霜，雅识攸著，高风载扬。其二。余庆所属，实生才子，忠有夙夜，孝无终始。州县徒劳，苑囿推美，令问令望，而无贵仕。其三。谁谓仁寿，而其爽焉，方升九列，忽三泉。青松几代，白日何年，茂陵之下，空留占阡。其四。
神功元年岁次丁酉拾月甲子朔廿二日乙酉（录自《隋唐五代墓志汇编》洛阳卷第七册）
№神功００２
【盖】
失。
【志文】
大周故韶州乐昌县令上柱国王府君墓志铭并序朝散大夫行麟台郎徐彦伯撰若夫君山硕学，宰六安而顿辔；弘度宏材，临百越而停轸。名标动物，位不充艺，政术蔼於当时，回积於前古。踵斯恨者，其在兹乎？府君讳师协，字景和，琅耶临沂人，齐太尉文宪公之六代孙也。昔周储好道，允迪吹笙之徵；秦将从戎，克申投石之用。佩刀贻庆，传累叶之通侯；淮水敷占，峻千龄之茂阀。恢弘鼎族，晖映琼编。曾祖嵩，陈侍中；大父允，陈太子洗马；考修惠，唐房州司仓；并令问令望，如如璋。荣宠冠於岩廊，声芳振於遐迩。君ゼ祥丹穴，炳仁义以成文；毓美青田，吐清高而奋响。师逸功倍，利用观光。弱冠明经，射策高第，授常州江阴县尉，时年廿三。秩满，丁外忧。甫申捧檄之诚，遽切倚庐之痛。服阕，转邛州依政主簿。合县寮き，悉缘公坐，乃贬授广州南海县尉，调补韶州乐昌县令。
巴川遇坎，仍资赞锦之能；番峤宣风，自得鸣弦之致。窥绿泉而重廉洁，施绛缕而察奸邪。阖境优游，连邦藉甚。岭南道大总管州将路元表请为偏俾。恩敕许焉。遂董循韶二州兵。於是跃马先登，运筹制胜，寇平，加勋上柱国。于时韶州同举公为刺史，共立丰碑。俄遭内艰，丧毕，忽渠风疾，终於洛阳县审教里之私第，春秋六十有七。伏惟内韫深沉，外形倜傥，坐隐澄於情性，剧谈畅於襟灵。
甫叹牛刀，俄摧凫舄。夫人兰陵萧氏，粱吴王之孙，唐金州长史泽之女。爰因芳胄，作俪高闳，痛分剑於遐年，伤阖棺於兹夕。以显庆二年十月七日终於合宫县询善里之私第，春秋廿八。粤以今神功元年岁次丁酉十月甲子朔廿二日乙酉合於北邙山之原，礼也。风笳暝咽，霜铎晨悲，俨素於杏陵，掩玄扃於蒿穸。有子济、升、鼎、謇、随、咸、孚，泣血无追，因心式展，镂贞规於沉础，昭盛烈於幽泉。其铭曰：
惟金有铣，惟竹惟筠。显矣方物，均夫哲人。杨镳仁里，鼓＊儒津。耸志充赋，虔襟捧檄。三赞烹鲜，一朝驯翟。暂逢逋丑，爰资讨击。氛消海畔，功播朝端。剖竹祈许，丰碑式刊。遽婴乐棘，倏贸槐檀。阅水成川，惊飚截道。景晦崦落，年亏寿考。响坠鸣皋，声沉伏皂。钦惟主馈，缔偶通门。昔时兰室，今日桐阍。升楚挽於西隧，辍容车於北原。令胤纯深，共申情礼。叶榇冥届，滕城昼启。
伊浦斜分，邙山直抵。新业积务，古木凝烟。哀哀支体，切切烟＊。纪芳徵於泉路，终播美於兰荃。
（录自《洛阳出土历代墓志辑绳》）
№神功００３
【盖】
无。
【志文】
周故朝散大大洛州永宁县令上柱国杜府君墓志铭并序公讳谧，字慎微，其先京兆杜陵人。十五代祖后汉御史大夫璧方，徙居平原，子孙因家焉，遂为平原安德人也。昔者迁於唐邑，叔虞建茅土之基；入於秦京，随会杜原之族。汉大夫之就列，盛德斯存；燕少保之分官，清徽递袭。公侯必复，箕裘不坠，备诸前史，可略而言。曾祖盖，魏著作佐郎，登芸阁，若窥西观之书；忽践兰台，疑奏南郊之赋。祖逵，隋朔州新城、顺州顺义、洛州阳城、昌州清潭四县令，士元流誉，百里叹其非材；宣父当仁，四方钦其取则。父文纪，唐雍州录事参军，考功员外郎，水部、祠部、司勋三司郎中，太子中允，抚、藤二州刺史，芳规十步，屡践握{阑}之司；贞干千寻，再光分竹之使。公即使君第四子也。神姿朗彻，歧嶷夙成。业绍衔，何惭伯起；才均梦鸟，岂谢君章。故得鹤鸣乎皋，鸿渐於陆矣！解褐，授泽州司兵参军。俄丁太夫人忧。王戎至孝，杖而後起；阮籍居丧，殆将灭性。服阕，授滑州司兵参军。沉於下寮，安乎卑位。张茂先疲於吏道，梁敬叔叹其劳人。俄转州肥乡、果州朗池、潞州上党三县令。屡击重泉之磬，频操单父之琴。仙凫之雅望夙彰，神雀之清歌□远。唐文明元年，有制天下官人各加一阶。公授朝散大夫，实海内之荣望矣。既而罢临邛之邑，出彭泽之墟。爰寻负郭之田，方筑面郊之室。带河诉洛，左伊右＊。逍遥天地之间，放浪形骸之外。忘乎日用，且符三径之欢；可谓时须，还迫九重之命。寻有制除洛州永宁县令，散官如故。於时公卧疾也；还同漳水，忽似茂陵。乏东海之神芝，阙西山之灵药。
唐垂拱二年岁次丙戌六月五日，终於感德乡殷众里，春秋六十有二。夫人吴兴县君，唐故黎、博二州刺史、将作监少匠沈悦第六女也。谢将军之淑女，代有其人；锺太傅之名孙，我无惭色。勋必由乎诗礼，言必合於轨仪。得荀采之遗芳，齐孟光之胜躅。悲哭风枝，忽惊露草。俄曦潜移汉水之珍，骤掩荆山之宝。唐垂拱二年岁次丙戌八月八日，终於感德乡殷众里，春秋五十有五。粤以大周神功元年岁次丁酉十月甲子朔廿二日乙酉，合葬於合宫县北邙山河阴乡之里也。昔时何月，遂武城之刀；今夕何年？共没延平之剑。呜呼哀哉！子通直郎、前郑州参军昭烈，痛结□终，悲缠罔极。恐嘉声之有坠，希颂德而无惭。□□□鬼琼□，人沾□润。想刘家之温峤，忽怆余年；念杨氏之潘仁，更增怀旧。凄然下泪，有感斯文。铭曰：
有熊之族，御龙之裔；开国承家，深根固抵。大夫间出，将军攸继；轩冕相传，公侯不替。其一。门锺粹气，人降奇姿；其逾直，其心不亏。从来制锦，本自牵丝；道光凫舄，化洽蝉绥。其二。我有令淑，身无择行；月桂含芬，霜松□劲。锺琰之德，孟光之敬；琴瑟逾调，室家相庆。其三。修文之地，京兆之天；棺题七百，铭勒三千。苍山吐雾，拱木生烟。一朝卜宅，万古凄然。其四。
（洛阳市文物工作队藏拓片）
№神功００４
【盖】
失。
【志文】
公讳□思，字□，恩州□□人。（下缺）□□□□冯□□□□□州□（下缺）
高□二郡太守，高□□□□陈□，起家拜本州高□郡太守、（下缺）同三司、右光禄大夫、本郡太守、封越国公。祖知戴，左骁骑大（下缺）国公。父子游，光禄大夫、本州刺史、封□□郡开国公。公□降□（下缺）绚其符□□海深其器量。
幼□□惠演水上之浮□□□祖（下缺）授□承□□州诸军事潘州刺史。分符远寄，州县冯□□剖竹（下缺）□□□□□□□以□公非独光哉。□□特表□□□□□移□郡□州□□之（下泐）□起□授恩州诸军事、恩州刺史。
□□□□□□□□□□千衣卸□□□捐馆舍。神功元年十二月廿六日□□□□私第，□□四下（下泐）□福禄夫贵，册封雷阳县君。马□□□□幽明，睿感西城，情深符竹。□□□□（下缺）□十二月二□改□公土（下缺）贞石式□之弥□神（下缺）四河□□□（下缺）
（录自《考古》一九八六年第一期）
№神功００５
【盖】
无。
【志文】
砖。朱书。
神功贰年腊月戊戌朔，贰拾捌日景丁，西州高昌县武城城上轻车都尉，前城主范羔之灵。正月贰日亡。春秋七十有四，殡埋武城东北四里。恐後岁月奄久，子孙迷或不分，令立此至後凭所依。
神功贰年腊月贰拾捌日葬（新疆考古所藏志，录自侯灿《解放後新出土吐鲁番墓志录》）

●圣历
№圣历００１
【盖】
大周故朝散大夫行洛州陆浑县令韦府君墓志铭
【志文】
大周故朝散大夫行洛州陆浑县令韦府君墓志铭并序□□□□舍人承庆撰君讳，字志广，京兆杜陵人也。轩辕颛顼氏导其深源，大彭豕韦氏播其遐绪。太傅道尊於南国，丞相业大於西京。自兹厥後，克昌其胤，人物蝉联，羽仪万叶，衣冠舄奕，光烛四海。曾祖孝宽，後魏开府仪同三司、侍中、骠骑大将军、雍州刺史、尚书右仆射，宇文朝小司徒王璧总管、大司空、柱国、郧国公，隋太傅、尚书令、赠太尉、雍州牧，谥曰襄；大材桢国，盛德光时，为将为相，乃侯乃牧。比诸管乐智略经天地，如彼萧张勋庸济区寓。祖津，隋内史诗郎、户部尚书、武阳郡开国公，唐谏议大夫、黄门侍郎、太仆卿、陵州刺史、寿光县开国男；俊朗宏达，英峙杰秀，历隆而践高位，播遐迩而飞令名。父全璧，唐任潞、易二州别驾，清襟月迥，胜气云高，风情於古人，为宪则於多士。
君纯粹诞灵，仁和植性，弱不好弄，幼有成德，如金之贞，如玉之润，如山之峙，如海之氵亭。九畹含芬，早濯芳於春露，七年养器，且曦干於朝阳。有唐乾封二年，起家授沛王府行参军。咸亨二年，授雍王府兵曹参军。帝之爱子笔闲藩馆；王门之士，如□时英。以君地望优隆，器识弘远，故得乘兰坂，曳裾竹园，接景申穆之贤，比迹邹枚之彦。丁母忧去职，执丧逾礼，几至毁灭。槐柘遄改，苴{苔木}告除。属明两登曜，元良树本，爰以藩邸旧僚，入为储宫官属。授太子通事舍人兼知典膳局事。鸣凤之音，帝闻於鹤禁；亨＊之味，靡荐□龙闱。既而掩前星，流堙少海。青皋六翮，并去凋枝。玄十朋，俱辞涸浦。乃出授光州乐安县令。纡骥足而临下邑，屈牛刀而割小鲜。化僵俗移，令行禁止。累迁苏州吴县令、蜀州戊隆县今。东吴奥壤，气接斗牛；西蜀名区，星分井绍。剽捍成俗，讹弊在人。三江之游旅万曹，九坂之行商亿计。君□惟不器，政实多方。德以绥之，刑以驭之，庄以莅之，信以行之。以季札礼让之风，息夫贪竞，以玄翁儒学之敦，迁其鄙僻。故能使和泽浃洽，美化周流，老者遂其生，少者安其业，富者节其用，贫者致其财。惫聚者敛手而畏威，孤弱者息肩而荷惠。虽王稚子之临温县，谢尧卿之化寿张，鲁仲廉之抚中牟，锺离意之居堂邑。引而为类，彼固多惭。
神功元年，制授洛州陆浑县令。未之任遘疾，以圣历元年壹月拾日终於神都崇业里，春秋七十。惟君明允恭懿，宣慈惠和，□无择言，可以应千里；身无择行，可以周万物。孝乎惟孝，执要道而树身基；仁谓之仁，资博施而为己任。被忠信之甲胄，持礼义之干橹。冰玉以莹其心，皎如泉澈；尘滓不婴其虑，廓若云披。
所谓中和之淑人，大雅之君子者也。方当祗享万材，显登三事，鼓大翼而负苍天，纵巨鳞而横碧海。岂谓神明不信，万化无假於仁明；鬼伯相催，三泉□敛於魂魄。
即以其年岁次戊戌三月辛酉廿五日乙酉，归於雍州明堂县洪固乡之毕原，礼也。
有子、门、□、频等，衔痛茹酷，剡骨崩心。卜地有归，已宁神於夜室；终天永夺，空沥思於寒泉。将恐大海成田，高岸为谷，式刊贞础，用纪幽埏。庶徽猷之不昧，与日月而长悬。乃为铭曰：
殷氏二伯，汉朝两相，积庆无疆，高门有闻。轩冕云合，英髦海量，继踵芳猷，比肩徽望。其一。猗欤景族，生□哲人，居光文梓，价重浮┺。居贞履实，服义依仁，道为之貌，德润其身。其二。理笏从政，濯缨登仕，乘沂山，侍游伊水。五湖之曲，二江之，乳翟南驯，舞鸾西起。其三。奥区徙邑，神畿宰县，高躅未临，清风已扇。方曳珩组，伫骤云电，□＊忽惊，寝熊俄见。其四。小年穷尽，大夜深长，空邻笛思，虚室琴亡。松风自苦，陇□无光，春兰秋菊，终古余芳。其五。
（录自《隋唐五代墓志汇编》陕西卷第三册）
№圣历００２
【盖】
失。
【志文】
大周洛州登封县故上护军豫君墓志铭君讳文汪，扶风人，前周唐州司户略之孙也。君功挺生知，神机警悟，辩奇对日，捷妙背碑，长习兵书，尤闲武艺，东清蓬渚，西廓银河。帝念有功，忠诚可录，爰酬其效，乃授上护军。松柏方茂，桑榆遽侵。春秋五十有三，卒於故里，权殡於鸣条之野。夫人南阳白水人，江州司仓张宗之女也。少处蔺闺，清词超於柳絮；长行萝附，妙颂逸於椒花。女则内修，母仪外训，寿逾耄岁，制授郡君。
春秋八十有五，卒於登封县之私第，权殡於堂。以圣历元丰腊月十日合葬於嵩高山南五里小山之足，礼也。丹旌引吹，白马浮云。吊人悲送，瑞鸟临坟。凄感行路，摧割子孙。海田虑变，故勒铭云：
器量冲邈，英雄卓荦。气溢玄云，调高清角。心侔□┠，质同莹璞。河右楷模，山阳慕学。唯彦唯媛，若椒若兰。往居十圹，今厝石埏。月临佳思，风入松寒，雾萦坟而苦柏，露垂泪而穷泉。
（录自《隋唐五代墓志汇编》洛阳卷第七册）
№圣历００３
【盖】
失。
【志文】
大周故骑都尉辛君墓志铭并序公讳恭，名行满，洛州告成人也。惟公孝行凝神，温恭挺质，布恩威於宇县，四海知名；播芳猷於阎闾，八川有字。不谓逝波难息，落景易颓，俄辞白日之驱，倏奄黄泉之苦。以圣历元年八月廿三日卒於京兆之地，以圣历二年正月廿八日葬於北邙之山，其礼也。青乌启兆，卜胜壤於佳墟；白鹤开图，占送终於蒿里。素隐隐，丹悠悠。悲分五内之肠，痛结九回之腑。但以地迁河变，海底易为桑田；代改时移，高陵化为深谷。是故镌铭勒石，用纪坟茔，或崇有孝之规，以展无迷之志。乃为颂曰：
生为人杰，死作鬼雄，刊铭勒石，纪地无穷。
（录自《隋唐五代墓志汇编》洛阳卷第七册）
№圣层００４
【盖】
大周故崔府君墓志铭
【志文】
周故大将军崔君墓志铭并序公讳善福，字善福，清河东武城人也。昔者配天受职，爰叙於三光四时；表海疏疆，是正於五侯九伯。中尉之□振霜雪，司空之下平水土。山河辰象之气，载诞人英；轩冕公侯之尊，郁为鼎族。曾祖稚，後魏秘书郎、散骑侍郎，隋赠新州刺史，鳞扃骑省，玉铉铜符，道业表於当年，仪形光於异代。祖彦升，宇文朝太子洗马、上开府、仪同三司、万山郡守、恒州刺史、光城县开国公，隋赠冀定二州刺史；弹冠曳绶，服两宫之恩遇；剖竹分茅，承二朝之宠锡。父至仁，隋袭爵光城县公、长安县令、雍州司马、尚书右丞、太子右庶子、雍州长史，改封白水县开国公。升帝辇而入天台，践储闱而袭侯服。名器斯重，邦家有晖。君地积膏腴，身负材气。戴仁履信，则丹山之逸羽；耀景含霜，则青屏之钴锷。雅怀远大，志立功名。不衣裘裳，即观士季之营垒，仅逾龆龀，便受子房之韬略。曾随兄至蜀，经诸葛武侯八阵图，瞩玩良久，曰：此但习战之法耳。桓宣武云：常山蛇势，非也。时盖年十二，识者莫不奇之。既而耽思丘坟，遍窥图籍，扰衡於九流之府，游刃於重玄之馆。信能苞举儒肆，收其席上之珍；囊括道枢，取其环中之妙。岂徒味是糟粕，游其藩篱而已哉！尝好绝丽之文，雅丰沉郁之思。风云山水之趣，应而不穷；锺石丝簧之音，动而逾出。才及志学，见称当世，与颍州陈子良、荥阳郑世翼为文章之友，十龙分体，收海内之名誉；二嘏齐称，动京洛之讴谣。大业季年，中原荡覆，唐高祖神尧皇帝，拨乱反正，经文纬武，网罗山泽，虚伫俊贤。武德二年，乃召君为天册上将秦王府库真，时年一十有六。才逾甘罗拥节之岁，未逮贾生登朝之齿。即持剑服，进谒辕门。时王任在专征，志存济世，屈天人之灵，躬吐握之劳，一见披襟，有如旧识。君深悟真主，遂投诚契。虽执羁奉勤，位在於中涓；而入幕升舆，礼同於上客。数从征伐，妙通权变，每有计议，常蒙褒采。王之东讨伪郑也，顿兵於北邙之上，麾下百余人叛投於贼。王患之。君献策曰：王充间谍多在城外，若声言叛者令人翻城，贼必内怀雠□，可以假手致戮。王从之，贼果悉斩其头，掷之城下。王悦，赐帛五十匹。时戎旅久次，转饷为劳，方议班师更□之举。君曰：山东郡县无唇齿之形，洛阳危悬，是股掌之物。奈何独计小费，不就垂成之勋。王纳其言，充遂面缚。克成大业，君之力焉。又从平薛举。录前後功，拜上大将军，仍参典文翰。陈琳之独善书记，非涉戎昭；周勃之□□兵权，未关词藻。不坠乎地，允属伊人。於时霸业初基，王途尚梗，边邮云赴，寇警星闻。君秘略锋驰，奇谋□□，目览书奏，手裁移檄。虽道和据席，造次而便了百函，彦伯倚，斯须而遂裁七纸，无以加也。天姿英伟，雅度夷迁。千寻未之比其高，万顷不能齐其量。加以好贤乐善，重义轻财。舆马衣裘之珍，弊于友执；牲宰锺釜之饩，遍於亲党。逢裂冠之日，饥馑荐臻；恤蒙袂之徒，拯济非一。重施而罔求其报，推恩而不有其劳。岂唯齐闳士人，资晏婴而举火，颍川蒸庶，待刘诩而谋食，若斯而已也。以经邦佐时之略，杖恤生济物之心，宜其显发皇明，阴受灵贶，恢武功而振文德，清国步而总朝纲。而阿阁始巢，方举云霄之翮；孟诸未宿，奄摧江海之鳞。嗟报□之空言，惜才明之不展。
呜呼哀哉！以武德五年七月廿四日遇暴疾，终於京亲仁里之私第，春秋一十有九。
秦王撤馔兴感，发言流侧，吊祠兼备，礼赠有加。凡我宗姻，逮乎朋故。或伤贤悼善，恶黄鸟之三章，或怀旧感□，□素车於万里。岂唯街号巷哭，辍肆罢舂而已哉！粤以大周圣历二年一月廿八日，改葬於洛州合宫县金谷□之昭觉原。兆发青乌，茔开白菟，接千秋之亭馆，临九谷之园池，窀穸攸安，神灵是宅。嗣子玄籍，仕唐周两□□黄利等八州刺史、上柱国、清河县开国公。立身行道，扬名显亲，树功业於生前，垂令名於身後。孝孙前隆州阆中县丞惮、前邛州参军慎、前怀州司法参军恽前魏州司士参军憬、前益州大都督府参军恂等□高五□，□□六龙，并孝□冥资，淳深天至，十丧同举，指□正□因心；七墓并修，□吴逵之尽□。恐时迁运改，谷变陵□，□□贞坚，用图徽范。庶使山亡七泽，尚知樗里之坟；海变三日，犹识□卿之葬。式旌不朽，乃作铭云：
烈止钟庆，太岳骈休。乌集兴武，鸿飞定刘。司空体高，中尉心直。白水朝望，光城士□。绅冕风流，璋宴辇。□□承绪，英明逯君。总角超世，胜衣绝群。干戈习武，樽俎为文。艺贯韬略，词横典坟。心夷江海，气感风云。将充□□，言邀大勋。褰裳候主，□舍从军。几足成务，谋能解纷。绸缪款诚，契阔凉燠。借箸销印，裁书飞镞。西涉秦□□□周谷。亡社白马，战摧青犊。划鼎铭功，衔珠受禄。王猷万泰，天命不假。覆篑停山，摧梁辍厦。世丧英妙，时□□□。
哀结亲朋，痛深朝野。惟殡既启，行骖即路。挽似田横，车疑季布，清洛南泻，崇邙北度。地入蒿泉，人悲□□。□□今古，于嗟反真。永坠千月，谁论百身。
铜灯晓，玉树埋尘。一别人世，长非我春。
其年岁己亥一月丁巳朔廿八日甲申。
（录白《隋唐五代墓志汇编》洛阳卷第七册）
№圣历００５
【盖】
失。
【志文】
周故朝散大夫遂州司马董君夫人天水县君赵氏墓志铭并序夫人讳明，真定人也。粤以祥符爱旭，庆蕖游钧，冕带嗣於家风，忠烈绍其门绪。英奇秀出，简牒详言。曾祖昭，周同州刺史；祖彦，隋徐州彭城、梁州南郑二县令；父汪，唐宋州宋城县令；尔其瑰材伟器，□望国华。利建光分玉之时，出宰阐佩铜之日。岂止风高拔薤，政洽驯桑而已哉！夫人婉淑凝姿，幽闲植性，动由礼则，言发典章。每以有序秋辰，烦丹椒而铭紫菊；朝观夕览，酌班戒而味张箴。年甫十九，有行董氏，繇标彩凤，质契仙鸿。比琴瑟而更谐，匹松萝而转茂。日来月往，孝敬申於舅姑；善始令终，谨恪承於娣姒。然以舟随□，妇逐夫荣。以文明元年六月廿四日封天水县君。礼缛恒伦，事光彝典，加以留情八解，抒思三明。起四无量心，行六波罗蜜。心□□诵，索妙探玄，仿佛有徵，造次无爽。既而摄卫难，腠理乖和，倾海拔山，未足驻西崦之景；神香灵草，不能返东岱之魂。以圣历元年七月七日，卒於雍州万年县宣阳坊之私第，春秋七十有五。即以二年岁次己亥二月景戌朔十一日景申，与先君合葬於鸿州庆山县凤凰原，礼也。尔其傍瞻北走，斜拒南登。松椟密而晓挽哀，原野旷而晨笳思。嗣子前左卫翊卫承休悲深陟屺，痛切循□。声呜呼兮叵割，涕流落兮难裁。□丹旒兮敫敫，抚玄榇兮哀哀。勒峻范於贞琬，表不朽於泉台。乃为铭曰：
董狐良史，赵遁贞思，流芳鲁册，遗爱齐民。业光先传，钅弋播清尘，君侯筮仕，□德作宾。其一。赫弈朱轩，铿锵玉，礼承傅母，□光归妹。奉上唯恭，率下以爱，孰言与善，倏兮游岱。其二。水逝夜川，舟藏巨壑，楚台云卷，秦楼月落。衅结栖＊，悲缠吊鹤，其兆安措，魂来斯。其三。凤肃连举，龙剑双沉，茔因旧域，树岂新林。行路泣涕，嗣子崩心，雕镌纪德，幽显攸钦。其四。
（录自《隋唐五代墓志汇编》陕西卷第三册）
№圣历００６
【盖】
大周故董府君墓志铭
【志文】
大周故海州怀仁县丞董府君墓志铭并序君讳弘，字师哲，陇西人也。叙曰：文明握契，元凯分官，自庭坚而迈德，因董侯而命氏。蒸蒸候色，降天女以为嫔，謇謇□词，对王姬而不屈。重规沓矩，翼子谋孙。曾祖景，齐任徐州司马；祖业，隋任佳阳郡丞；考岩，唐齐王执仗；或骥足行展，或雄飞坐叹，夙陪攀桂之游，俄袭梦兰之兆。君禀灵海岳，受气乾坤，体峻非常，形奇不杂。孝光曾史之日，行标颜闵之传。自卜三冬足用，九霄可陟，捧檄期荣，献书从仕。解褐授贝州历亭主簿，转授蕲州蕲春尉，历襄州荆山、海州怀仁二丞。武城易俗，佐言偃之弦哥；中都驭人，赞宣居之教事。君高卑达观，语默齐归。适来也为时，适去也为顺。以天授二年二月九日遇疾，终於海州官舍，春秋六十有三。夫人河东樊氏，燕郊烈士之族，汉室武侯之胤。柔而能明，洁而能整。昭昭妇德，奉俎豆以无差；翼翼母仪，执礼经而有序。嗟乎！柏舟初誓，蒿里终期。以圣历元年三月六日寝疾，终於私第，春秋六十有八。嗣子义行，少子义等，霜荼茹痛，风树缠哀，卜厚地以宁神，仲高天而增慕。以圣历二年岁在己亥二月景戌朔十七日壬寅，合葬於万安山北原，礼也。寒川浩旷，孤陇岑寂，恐岁久年深，山移海变，纪风猷於秘石，振名声於长古。词曰：
七政齐兮王道作，九德哥兮臣功搏。保姓受氏兮绵联，高门曾构兮磊硌。玉树光兮蔼蔼，铜章赞兮谔谔。运之穷兮斗蚁，孝之感兮吊鹤薤曲动兮悲凉，松声振兮萧索。白日黯黯兮不驻，玄宫峨峨兮有。
（录自《隋唐五代墓志汇编》洛阳卷第七册）
№圣历００７
【盖】
失。
【志文】
周故府君墓志之铭君讳素，轩帝之苗裔，姬王之胤胄。曾祖留，隋任广州录事；祖虎，隋任徐州司法；考玮，唐授朝散大夫；并思逸麟经，精超豹略，操刀就列，利器从班。
畅东里之威恩，□西门之风彩。公毓德中和，资灵上善，霜华澡性，气掩秋辉；露彩凝情，神光春艳。词林葱，绚杨凤於文条；笔海深沉，涣董蛟於辩窟。然志轻轩冕，性重林泉也。风月相趋，琴樽自得。岂谓服袄斯渐，竖衅逾侵，以圣历二年二月十六日卒於私第，春秋八十有一。其年三月廿七日，葬於村西北一里平原，礼也。嗣子□静，痛贯风枝，悲缠露序，恐旋岸里跃□□□飞庶勒遗芳。
而为铭曰：
□□□□□□□□仁敷动□道□翔议（录自《隋唐五代墓志汇编》山西卷第一册）
№圣历００８
【盖】
大周故司空府君墓志
【志文】
大唐故雍州新丰县令朝议郎上柱国司空府君墓志铭并序君讳俭，字朗，广平人也。原夫以德命官，肇自羲轩之代，因官为氏，始於尧舜之年。九转创宗玉之名，三槐列司空之号。公之懿族，即日因官，翼圣帝以佐时，辅明君而凡俗，金柯迭茂，玉叶传芳，冠冕相承，簪缨不绝，备诸史籍，可略述焉。曾祖议，隋任许州刺史；伊渥举扇，帝里风生；宛洛行车，皇都润及。
属君亡二柄，国弛四维，不仕乱邦，逊辞浊代，得二疏之雅趣，纵十日之良游。
退守丘围，自贻高尚。祖瑜，唐任左台侍御史；跨骢驹而指佞，执野敛容；服獬豸以触邪，群寮侧足。父穆，唐任长安县丞；赞缇油於赤县，利器标工；纟延墨绶於黄图，操刀展誉。播芳声於□海，腾妙响於九皋。志存名教之中，性远风尘之外。公绍隆贻厥，不坠嘉谋。登璧沼之乙科，践金门之甲第，解褐任德州宫高县丞，考满，任普州安居县丞。鸳波胜邑，实赖深人；犀浦名乡，咸蒙盛德。秩满，任雍州同官县丞，又任蒲州河东县丞。骥坂一同，听片一言而不滞；鹑郊百里，察双璧而无疑。秩满，任左武威卫仓曹。秩满，任陇州源县令。秩满，任左卫长史。辍司豹骑，委职牛刀。擢以外官，抽荣内任。复以两畿大邑，伫以鸿材，寻迁雍州新丰县令。大汉应图，名目徙沛；隆周演瑞，号曰庆山。总三辅之要冲，管二京之剧路。敷扬帝造，必藉贤能。宣畅皇猷，实资良宰。德被翔鸾之心，桴鼓稀鸣；道光驯翟之风，探九自息。人怀其惠，吏畏其威。其教不肃而成，其政不严而理。公之善最也。传芳猷於四表，垂令范於千龄。公之美誉也。牢笼万卷，囊括百家，文石之藻增深，彩笔之才逾广。公之学海也。呜呼！但以玉棺衅起，梁木先摧，琼泪妖兴，哲人斯逝。上元二年，终於其任，春秋六十有三。
一县寮き，痛若严君；□□□，哀如慈母。公当官清洁，在职廉平，对尘甑而无伤，坐□□而不润。妻孥靡，家室罕殷，瞻望故乡，邈焉难遂。乃权殡於其县。往来必拜，敬之若生，伏腊祠，尊之如在。以圣历二年岁次己亥八月廿一日壬寅，迁窆於雍州万年县长乐乡，礼也。绘需届路，卧辙难前。素盖遵途，攀辕拒进。公之遗爱，尚有宿恩，生怀直道之风，殁感斜溪之赂。夫人渤海封氏，大唐驸马都尉之长妹也。早□齐体，对月簟而逾酸；永诀同心，守孀帷而轸痛。
有子二人，前秦府参军惮、前怀州参军惮，并绝浆叩地，想风树增悲，泣血号天。
睇霜条而结欷，象圆清而起构，类方浊而魂开茔。恐碧海之有变，题翠石以为旌。
其词曰：
悠哉族茂，邈矣宗荣，盼响遗烈，气余英。随班天，望在广平，庆传先嗣，福留後生。其一。传芳蕙畹，渐润芝田，云间美日，下称妍。十哲齐德，四科象贤，龙文振地，凤凰藻天。其二。山河再诞，辰象降灵，仁该地义，孝感天经。乘枭玉洁，度＊冰清，内怀德操，外户不扃。其三。言司九棘，翻萝两楹，玄龟启兆，白鹤开茔。松风忽往，薤路俄征，实嗟良吏，永佳城。其四。
（录自《隋唐五代墓志汇编》陕西卷第三册）
№圣历００９
【盖】
无。
【志文】
大周故太州参军事长孙府君墓志铭并序君讳缄，河南洛阳人也。显考王考，佐隋翼唐，位总玉钤，命隆金紫。父嘉庆，啸忄敖□代，胶略一时，养迹恬然，栖闲高尚。虽忘怀浪志，独安琴酒之间；而翼子谋孙，无坠箕裘之业。君幼承严训，宦遇明时，与善无徵，苕年夭秀。以长寿三年五月十六日，终於宋州宋城县，以圣历二年八月二十一日从父殡於洛州合宫县北邙之原新茔，礼也。昔年诗礼，尚怡颜於鲤庭；今日温清，忽同悲於马鬣。呜呼哀哉！其词曰：
金柯弈叶，玉树奇姿；衣冠贵胄，游宦明时。为山未毕，逝水旋悲；芝田坠秀，兰圃摧滋。门交絮酒，尘生む帷；空山摇落，平原变哀。玄肩忽掩，白日何期！（洛阳藏石）
№圣历０１０
【盖】
无。
【志文】
君讳嘉庆，字嘉庆，河南洛阳人也。□□□□□□□，龙□天孙之右；冥朔腾声，虎踞迁□洛之滨。英雄佐命，蝉联帝载，弈叶朝端，藉甚天下，可略言也。曾祖澄，周柱国。祖恺，隋大将军。父顺德，唐大将军，薛国公，赠开府仪同三司，荆州大都督，现食封泗州一千户，谥曰襄。李广之世传雄略，累代将军；邓骘之帝出元勋，自家开国。君即将军第某子也。恬淡为怀，纵容不仕；情怀风月，志浩江湖。薛带萝裳，杂门庭之轩盖；松吟竹□，赏池榭之歌锺。方弹琴酒之好，心忧一代；未尽烟霞之赏，高谢百年。呜呼哀哉！以长寿元年十月十九日，终於荆州俊仪县私第。圣历二年八月二十一日，权殡於合宫县之平乐乡，礼也。
茔阡尚远，未遑偃月之封；松贾方新，忽见悲风之处。兰薰桂馥，尚满人间；玉质金相，聊旌地下。呜呼哀哉！乃为铭曰：
英灵北地，羽翼□国；家傅玉铉，代报金吾。黄扉交列，紫跋相趋；鸣笳拥传，甲第当衢。公侯之子，怀瑾握瑜；厌我□绂，混彼荣枯。林泉有望，烟霞不孤；琴清嵇室，酒溢黄炉。闲闲坐鸟，悠悠隙驹；迹留运谢，志在年徂。聊期白马，未拨青乌；柏庭方列，宿草空无。
圣历二年八月廿一日（洛阳藏石）
№圣历０１１
【盖】
大周故衢州刺史兰陵萧府君墓志之铭
【志文】
大周故银青光禄大夫衢州刺史兰陵公墓志并序公讳缮，字懿宗，兰陵兰陵人也。高诞圣，敷至德於玄王；镳宫降神，成大功於黑帝。重■＊累洽，积德基仁，宋微子之嗣宗祧，聿封萧邑；汉伯文之去坟陇，始望兰陵。既而齐运不纲，梁图受纪，丹文绿错，应宝历之祯符；紫盖黄旗，乘金陵之王气。曾祖，梁宣皇帝；神机电发，膺大命而扫江湘；睿渥云浮，临中宫而制天地。祖岑，梁吴王；山开日观，水派天潢。秋坂鸣笳，对陈王之夜月；阳台作赋，吟楚国之雄风。父球，隋秘书监、仁化侯；金章紫绶之荣，玉帛铅黄之贵。皇图帝籍，掌机要於麟台；外史中经，列淄渑於鸟篆。公金精起凤，玉气成虹，出自南昌，来从东道。苍龙动宿，遥腾傅说之晖；白兽兴云，坐拥咎繇之气。词源浴日，则烟波浩汉；翰苑惊春，则风花历乱。自家形国，徙孝成忠，激水终望於搏风，为山始阶於覆匮。贞观年中，起家左千牛。朝趋紫闼，如攀汉帝之衣；夕侍丹墀，若秦皇之剑。寻徙奉义郎、渝州万寿县令。江汉遗，淙渝旧国。以星而出，风行百濮之乡；期月有成，化偃三巴之境。制授朝散大夫、隆州晋安县令。钦承帝念，遂奉朝荣，被慈惠於青衣，播仁明於赤穴。龙朔中，迁宋州司马。乡非白壤，职是缇油。不去屏星，道偃落猿之岫；有殊偏地，恩隆退之都。大才而无贵仕，直道而伤巧宦。麟德中，左迁雅州司马，又迁永州长史。寻授潭广二州司马，又任泸州长史。同士师之黜，终无喜愠；异潘岳之免，遽有迁除。虽符九品之劳，还受三公之赠。垂拱元年，授中散大夫、使持节开州诸军事、开州刺史，又转道州刺史。永昌元年，授永州刺史。曲盖宣风，高轩按部。渐化鲛人之室，宾贤婺女之乡。采庾水之能，遂牧於衢州者也。故能亟历荣位，频膺显职。百城取则，时人谓之贤太守；万里钦风，天子称为良刺史。既而霜催浦御，坐惊零落之心；日迫桑喻，行起光阴之念。老夫耄矣，恐陈力而无能；归去来兮，遽辞荣而不起。长寿年中，墨制褒扬，许从致仕。寻属泥金少室，勒石嵩岩，群公参揖让之朝，天子盛登封之礼。言陪大驾，遂享高班。万岁登封元年，制授银青光禄大夫，申朝庆也。银青是任，水仓攸服，沐郑均之厚禄，受桓荣之重赐。金囊日费，方申陆贾之；石柱山岗，忽叹任公之逝。春秋九十，以圣历二年五月三日薨於私第，呜呼哀哉！越以十月十六日，与夫人彭城刘氏、後夫人闻喜裴氏合葬於合宫县平乐乡原，礼也。青乌相宅，白鹤占坟，寒山坦其唐＊，野树纷其萧索。神仙忽降，须标石鸟之祥，坟土不封，宁收玉凫之影。
嗣子思让、思谦等，江湖雅量，廊庙宏材，凤毛五色，骥足千里。趋庭阅礼，则捧檄荣亲；尽壁申哀，则绝浆思孝。三年泣血，枥马於是停刍；一恸伤魂，邻人由其废食。慎终罔极，报德何阶？思陈石椁之铭，愿配金乡之庙。庶蓬莱水浅，讵侵河渚之田；霜露年深，不失辽川之墓。铭曰：
天命玄乙，降生商兮。时乘紫盖，号全梁兮。必代之後，虽兴王兮。天禄永终，旋不纲兮。累仁积德，余庆昌兮。河精岳粹，叶祯祥兮。词源激浪，鼓灵长兮。义锋取色，曜光芒兮。自家形国，应贤良兮。捧日扪天，趋庙堂兮。操刀赠，莅岷＊兮。褰帷露冕，历沅湘兮。紫绶彤轩，赫煌兮。恩波德泽，沐揄扬兮。功成身退，履光兮。筑室种树，宅山阳兮。会朝天子，执玉璜兮。升国老，锡金章兮。谁谓冥寞，奄玄房兮。东流之水，几淼茫兮。西山之日，又摧藏兮。千年永闭，何时兮。一去不归，令心伤兮。交支黄鸟，集苞桑兮。瑟瑟悲风，动白杨兮。荒坟拱木，永苍苍兮。公之令德，终不亡兮。
（录自《隋唐五代墓志汇编》洛阳卷第七册）
№圣历０１２
【盖】
大周处士梁君墓志铭
【志文】
大周故处士梁府君墓志铭并序公讳元珍，字元珍，安定朝那人也。周朝命爵，即弘开国之封；汉氏分官，便获将军之号。拥□至道，叹州县之徒劳；驰骋遁世，适吴越而动咏。公之系结，史谍详焉。公孝义基身，忠贞成性，早味玄理，夙谐真粹，观负咏而有乐，视鸟笼而不悦，志叶琴书，自放山水。晚年凄偃，笃於释教，精辩三乘，妙穷四谛，悟浮生之不协，审仙宫而可仰。负杖行吟，知梁木之将坏；寝楹坐奠，诫殷礼之必终。春秋七十有二，卒於私第。亲土之规，合前贤之雅志；圆石纪号，符往哲之格言。呜呼哀哉！信达人之有终，谅君子之善□。□□之美，归於公焉。公前夫人弘农杨氏，後夫人范阳卢氏。并世族高门，母仪衡准，窈窕之质，光於四邻；信顺之规，穆於九族，志先孟母，德映来妻，仁配君子，义肃礼齐，终焉同穴，瘗镜沉。呜呼哀哉！以圣历二年岁次己亥十月壬午朔廿八日己酉迁窆於原州百达原，礼也。长子绩始平县尉望之，次子前□尉□之、白鹤观道土灵芝、福基寺僧智岸，茹荼泣血，□□崩心，痛风树之难留，惧桑田之易变，式旌幽，永播琼瑶，乃为铭曰：□晷东渐，驷路西驰，子在川上，逝者如斯。公之令范，□之表□，守真全质，赏春□□。明□夜朗，清□昼□，□曦霜歇，何顾露危。寒暑易变，隙驷难迫，神□蓬□，□化莲漪。青乌为恸，白马来悲，是刊贞石，永纪芳规。
（录自《文物》一九九三年第六期）
№圣历０１３
【盖】
大周唐故裴府君妻铭
【志文】
大周唐故太子宫府大夫河东裴府君妻荥阳县君郑夫人之铭夫人讳华儿，字婉。
父德秀，唐荆州江陵县令。夫人即公之第二女。春秋七十五，以天授二年十一月十一日遘疾，终於神都合宫县之官舍。以大周圣历二年岁次己亥十月壬午朔廿八日己酉於绛州闻喜县竦川里高阳原之旧茔，合葬礼也。
（录自《隋唐五代墓志汇编》山西卷第一册）
№圣历０１４
【盖】
无
【志文】
砖。墨书。
惟大周西州高昌县上柱国张智积妻麴氏墓志夫人讳慈音，麴贞爽之贵女。四德园备，令淑有闻。积善无徵，弥留痼疾。
名医绝验，尚药无施。忽以圣历三年岁次庚子，腊月辛巳朔十五日乙未，卒於私第，春秋卅有九。花方开而遽落，月未满而先亏。昆第崩摧，宗亲内裂。即以其月廿二日葬於西北原，礼也。呜呼哀哉！勒斯铭记。
圣历三年腊月廿二日撰记（新疆考古所藏志，录自侯灿《解放后新出土吐鲁番墓志录》）
№圣历０１５
【盖】
大周故李府君墓志铭
【志文】
大周故常州司法参军事上柱国李府君墓志铭并序君讳则政，字令范，陇西城纪人也。若乃轩丘受□，垂□光其遴派；□山御，执帛传其令绩。庆绪绵邈，洪源沃荡，皇王之上，图书相仍。其欲□德犹龙，即隆之周柱史；传芳射虎，称汉代之将军。杞梓骈阴，璋□□，嘉声茂范，可略言焉。曾祖椿，隋骠骑大将军、虞州刺史、河东郡公；分符百城，拥节千里。
清贞君镜，无容假道之资；剖判如流，终息竞申之□。祖匡义，隋朝请大夫、盖州别驾，袭爵河东公；嵇松累硌，郄桂芬芳，寮き□其清澜，俗歌其令范。
父虔惠，唐齐州临济今、朝散大夫、行兰州长史；骐骥千里，跃西北之浮云；凤凰五色，集东南之竹箭。举袂成帷之地，三异著於讴谣；赭衣白马之墟，六条美其毗赞。君识量双远，言词两茂。城堑仁义，笙簧道德，优游泉海，乘子俊之波涛；渐染芝兰，入宣尼之阃阀。解褐左卫翊卫，□补越州会稽县丞。龙符之□，士女於是餐和；牛□之墟，鲵童由其饮惠。秩满，改授朝议郎行常州司法参军事、上柱国。温恭驿性，明断为心，丹笔已拖，黄沙静柝。载驰阴德，方期驷马之荣；忽□沙禽，终起两楹之梦。俄而潜舟夜徙，坠露晨曦，悲积庆之无徵，叹浮□之易促。以圣历元年六月八日遘疾，终於洛州洛阳县之私第，春秋有八，即以三年岁次庚子壹月辛亥朔十一日辛酉窆於万年县同平原，礼也。嗣子芬，名高日下，孝自天资，行悲总角之年，旋奉凿楹之诚，茹荼扌延□，衡恤凝哀，恐陵谷之易迁，虑海田之俄变，凋翠琬之无□，庶清风之永扇。乃为铭曰：
乔山锡祉，德水含灵，函关拥驾，蜀道观星。金柯叠武，玉树盈□，□□降神，挺生君子。识洞今古，学咏文史，早蕴桂技，暂游兰。毗风□□，□□离□，东皋翟孔，函序鸾游。萧条枫柔，遥裔莲舟，宛丘之□，清□之□。仲尼相鲁，於公仕汉，即曰能仁，是称明断。栖{任鸟}兆孽，心＊□灾，□□东逝，寸晷西颓。王乔己没，丁公不来，□驾将旋，龟谋□日。邈矣□□，於嗟□室，薤□行柏松□□年寂□□□百□□□□□□□烟。徒□井灶，讵识琼邑，勒铉贞石，永□□□。
（录自《隋唐五代墓志汇编》陕西卷第一册）
№圣历０１６
【盖】
失。
【志文】
大周故王君墓志之铭君讳行，字满仁，上党潞城人也。原夫盖天著象，刊繁星而烛庆；舆地甄形，奥区而延祉。灵文发掌，疏源于上叶；至德分四胎，导长波於下古。曾祖绪，齐任青州录事，金贞玉润；祖灿，隋任宋州参军；父满，唐任武乡郡功曹；并发彩丹山，腾姿沃水，祥通虚白，理昭中黄。君积善攸锺，重规肃袭，加以丘园笃志，泉石怡年，扃日月於为家，结云霞而作室。虽五都从辩，三川养声，昨日春荣，今朝秋落，年墟溢目，忧苦劳心，未徵三秀之英，遽轸两盈之奠，春秋五十有九，遂卒於私第。夫人牛氏，有德有貌，能嫔能母。兰姿通於九苑，雅训美於三宅。源桃正秀，方含迟景之辉；楼月初圆，忽掩崩云之气。春秋七十有六，遽随化往。今以圣历三岁次庚子正月壬子朔廿二日壬申，合葬於王李村西北壹里平原之礼也。嗣子等情惟顾复，思忉寒泉，敬卜所安，乃迁和柩。隧延悲断，空余悲痛之声；原野凄凉，唯睹丘陵之地。呜呼哀哉！乃为铭曰：
倏忽百年，劳生俄尔，隙驷遄正，壑舟潜徙。载掩泉扉，长违仁里，攀号无□，□悲何已！（录自《隋唐五代墓志汇编》山西卷第一册）
№圣历０１７
【盖】
大周故辛君夫人之名
【志文】
大周故洛州告城县骑都尉辛君夫人翟氏墓志铭并序君讳恭，字行□，陇西之甲族。曾祖□□，後魏因宦内迁，□居□□□□□隋骠骑。君长子敬忠、第三子慈明，并莅□策班。任□□□，既闻夫子之书，投笔从征，还奉班超之□。或一鼓而□敌，或再战而终躯。处王事於金河，卒花颜於玉塞。岂□命矣！夫何□哉！但以翼子之计末成，谋孙之念已就。夫人翟氏，□□先帝颛顼之苗裔，汉大丞相方进□之孙也。曾祖齐骠骑；祖相，德□问□□剑气腾逸。环材峻伟，掷笔长叹，三从□士之谋，警策遐□，俄擢登坛之□。□夫干得性筌蹄□游□位。□□道胜，奄从三乐之；□缺生涯，俄轸两楹之叹。
夫人母仪妇德，垂训邕□，持戒净行，菩提不退。并寻疾於永昌县训善里第。君圣历元年八月廿三日终，夫人至二年八月廿六日卒。君春秋六十有三，夫人六十。
以圣历三年二月二日□合迁窆於先君之域合宫县平洛乡□□里，礼也。嫡孙守平主丧□□，□松兮风委，白杨兮霜落。岁月亡兮不追，游□□兮何记？恐陵迁为谷，海变成田，爰述潜规，式题□□。□为铭曰：
贞□碎干，玉山摧质。□树悲风，□云惨□。荒凉丘胧，冥冥泉□。一旦穷埏，千龄永毕。其一。君谅宏慈，能仁忠国。□□□秀，卓尔岐嶷。其二。孙不葬祖，世传其实。今□□如，□□□□。
（录自《隋唐五代墓志汇编》洛阳卷第七册）
№圣历０１８
【盖】
失。
【志文】
大周故朝散大夫格府君志文并序君讳美，字行德，代郡雁门人也。昔太武龙飞京兆，英风震雷电之威；凤起晋阳之郊，气动阵云之色。曾祖益宗，诚心妇义，深有可嘉。其时元从绩功，特授朝请大夫，旌其忠节。故得洪陂万顷，耸干千寻，光耀九围，本枝百代。祖义，唐朝任建节尉；并得名邦率职，贰分竹以飞英，或礼闼含香，耀郎星而耸价。君即其元子也。惟君志性贞亮，宅义巢仁，体道怀纯，善弘内典，情四谛，心念二乘。春秋七十有五，圣历二年六月十九日，奄捐馆舍。夫人南阳张氏，即大汉丞相张良之裔孙，幼标淑问，如宾之敬不亏；妇德彰，克和琴瑟之韵。岂谓镜前花晚，鬓上星秋，享龄六十有三，载初年中，早从风烛。爰届三年庚子之岁，春二月辛巳朔廿九日已酉，奉迁神枢，合葬于州城西南五里之原，礼也。左山右水，玄女筮从，前隰后丘，青乌协兆。纪以滕公之志，述此铭云：
本枝流派，令渚昭阳，蝉联冠冕，弈叶重光。乃祖乃父，文武璋，兰移更馥，桂转弥芳。王姬下嫁，百两言归，常＊列照，采耀连辉。萋萋中谷，□□宫闱，芳颜难再，松长□□。
（录自《隋唐五代墓志汇编》山西卷第一册）
№圣历０１９
【盖】
大周故于府君墓志铭
【志文】
大周故隰州刺史建平公于公墓志铭并序公讳遂古，字前经，其先东□郯人也。自豳诗颂美，胙土廓其宏基；汉史标荣，高门肇其□庆。公侯必复，锺鼎攸传。曾义，邵州刺史、上大将军、潼州总管、上柱国、建平公，赠豫亳申息永会六州诸军事，豫州刺史，谥曰刚；祖宣道，周大将军、隋内史舍人，车骑将军，左卫率，□甘□瓜凉沙五州诸军事，凉州刺史，献公；并绩著裳，勋书彝鼎，职隆九命，荣冠三朝。父永宁，隋冀州司马，唐许王友，雍郇二府司马，使持节商州诸军事，商州刺史，建平公，作□□□，芳流兰光，剖符商洛，化浃芝岩。惟公孕彩骊泉，光分耀乘，承晖方浙，气蕴连虹。将阶渐陆之资，即振闻天之响。贞观十年起家太宗皇帝千牛。永徽初，天皇大帝升极，有敕令三司於旧千牛内简景行昭著明闲供奉者，留一两人。缅惟紫极天居，环星资其列侍；青规帝座，捧日光於近臣。名实两兼，推择斯允。永徽五年□满，优旨褒赏，持加四阶，除左武卫龙首府右果毅都尉，又转榆林府右果毅。
总戎昭之重，效此干城；秉铜虎之符，运兹韬略。龙朔元年，奉敕领兵於胜州防遏。麟德元年，九姓初宾，奉敕将兵於瀚海都护府镇押。乾封元年，奉敕领兵於九都道征平壤，□东爰至汉城。皆籍经略。公谋猷允著，才干克宣，陟岵衍以铭功，上九都而勒颂。剽姚校尉，羞刊瀚海之劳；渡辽将军，虚纪沧波之难。以功授上柱国、游击将军，转右金吾卫永平府左果毅都尉。调露初岁，驾幸神都，奉敕於京留守。永淳元年，□皇幸洛，又奉敕留京，兼知禁御。帝城百雉，圣宅千门，森沉指青琐之闱，缭＊经紫泉之苑。銮舆顺动，凤辇宣游。留镇之职，诚为重寄。再纡□旨，实表忠勤。垂拱元年，授建平县开国公，食邑三百产。垂拱三年，除左玉钤卫永平府折冲都尉。大君有命，开国承家，豹变之略既申，隼旗之效斯展。垂拱四年十二月□一日，迁使持节隰州诸军事隰州刺史。境接汾睢，地称蒲隰，建旗作牧，宽猛攸资。公杖□戎麾，久申诚绩，褰帷刺举，更尽廉能。
回介胄之雄威，播循良之美政。量高朱博，化埒黄□。万岁通天元年八月表请致仕，暂促朱幡，言寻丹饵，仙官进药，莫返交之魂；鹤杖徵□，遽从京兆之录。
春秋七十有五，圣历元年五月廿九日终於明堂县进昌里之私第。呜呼哀哉！惟公器局凝简，词韵淹和，固然诺於生平，敦言行於造次。良辰美景，必命琴樽，修竹茂林，不孤风月。兽驯於毂，未叶三台之祥；鸟巢於门，俄终万化之限。夫人宝氏，即洛州长史、行台左仆射ガ黄公轨之孙，左卫将军、凉州都督、驸马都尉奉节、房陵长公主之长女。以垂拱二年七月三日奄捐昭代。粤以圣历二年四月一日合葬於鼎州三原县万寿之乡原，旁先茔，礼也。子彦忠等悲深手泽，痛结楹书，敬撰德音，用镌贞矗铭曰：
宗周之□，武王之穆，剪桐疏社，分茅启族。驷马轩盖，高门代禄，绩著裳，勋芳简牍。其一。剖符凉境，望重前□，褰帷商洛，载阐家声。比洽千里，威加百城，熊车表贵，隼旄飞荣。其二。显允君侯，丕膺门庆，松竹均质，瑶琨比映。玉阶从仕，朱藩莅政，卧辙兴谣，捐驹人咏其三。调高桂冕，宠逸悬车，其敦止足，俱忘毁誉。安排处顺，志养神虚，未占罢兆，先开鹤书。其四。逝川难驻，藏舟易失，辰巳临年，人琴丧质。去去丹，迟迟白日，万化不追，九原长毕。其四。
（录自《隋唐五代墓志汇编》陕西卷第三册）

●久视
№久视００１
【盖】
无。
【志文】
砖。白字墨地。
大周西州高昌县上轻车都尉□府君墓志府君讳德达字□志，西州人也。源分渤、玉塞而迁居；卜宅王庭，处金方而迥秀。乃祖乃父，唯孝唯忠。奉公奉私，恒勤恒谨。有二男三女：长子行同，夙承余庆，少仕天曹，局务驱驰，曾无亏失。次子法朗，出家入道，志在清虚。女适右玉铃卫，前庭府旅帅，曹氏之门。并以节义居怀，今问今望。以久视元年九月十四日终於私第，春秋五十有八。即以其月廿二日，葬於高昌县西北旧茔，礼也。呜呼哀哉！（新疆博物馆藏志，录自侯灿《解放後新出土吐鲁番墓志录》）
№久视００２
【盖】
周故□□杨君墓志铭
【志文】
洎天地神功，轨例阴阳之位；人伦德艺，器过文武之仪。生则树以嘉声，殁则歌於碑颂。此而不朽，其维杨仁士乎？君讳道，字师仁，其氏弘农人也。其先扬起公之违胄，杨休之後。原夫奄观万族，光主珐於汉朝；濯干千寻，裔金柯於晋邑。曾祖宣，隋任相州安阳令，祖操，唐朝膺义，授朝散大夫；并仁风迅举，清教远谈。父师仁，太宗皇封岳，授左武卫替有方仁称美德。丘{艹园}倚路，沉靖自居。岂谓龙匣前空，凤楼朝璺，春秋五十有六，终於家第。夫人崔氏，出自博陵崔昂之後。承辉令族，挺粹芳兰，四德九功，深闲母仪之训。岂谓先玉树，早烬荆山，春秋五十有二，奄从物化。男弘秀，武功文德，爰暨古今，擢辞锦於潘江，跃言波於陆海。谓俄寝巨夜，奄长扃，春秋有六，终於家第。嗣子等咸悲催恸，情用悛伤，敬卜玄堂，所迁神柩，日迫遄速，逝此吉晨。粤以久视元年岁次庚子十月乙巳朔五日己酉，会葬於村东南六里平原，礼也。左临周祀，右顾尧神，北据清漳，南观广隰，中有茂林修竹，鹫岭仙宫。碧潭与鱼鸟相辉，山川共绮霞杂璀，呜呼哀哉！乃为铭曰：
车向长源，空扬素盖，山岳似削，川河如带。箫瑟松风，苍茫野外，勒铭泉户，传之万代。
（录自《隋唐五代墓志汇编》山西卷第一册）
№久视００３
【盖】
无。
【志文】
大周□□□都尉何府君墓志铭并序君（下泐）大夏月氏人也，□发□□方流（下泐）何（下泐）鹤阵三千，讵得□远（下泐）春五军□兵戈（下泐）宣威将军衔夫启□盟（下泐）戈□塞余侵行□□冠一时功□□□祖乙未，唐上柱国，□□齐业□□□疏爵溥畴，清班修洽。父盘池□□都尉。坐沾光位，雅誉早闻。由余比而载轸，日＊方而更耻。识傥来之不久，侣风月以留情，觉人事之无常，引琴樽而自赏。此君之知命也。子时纵变秋灰，舟迁夜壑，缠こ积稔，奄弃□龄。惊灵不留，思熙成谢。粤以久视元年九月七日终於鲁州如鲁县□□里私第，君春秋八十有五。以其月廿八日迁窆於□城东石窟原，礼也。其词曰：
（上泐）玉关灵塞，金河贵乡，一从流宕，久变（下泐）久月长，桂移新岭，苍翻旧庄，（下泐）上而沉沉，落日余，主灵归魂，（下泐）从质。践霜露而形错，捧琼瑶而（下泐）永郁。
（录自《文物》一九八八年第九期）
№久视００４
【盖】
失。
【志文】
大周故滑州韦城县主薄梁君墓志铭并序朝散大夫检校给事中徐彦伯撰梁氏之先，出自帝颛顼，裔孙仲衍，在夏禹之世受封於染，因以命氏焉。公讳蓥，字南金，安定人也。曾祖仕规，宇文氏骠骑大将军、大宗伯、陕州总管、冀氏县开国公；祖僖，隋度支侍郎、仓部侍郎、司农少卿、袭封冀氏县开国公；考嗣表，唐左卫兵曹参军、杨府法曹参军、广州怀集县令；呜呼！克济其美，生□人，兰芝□□，珩弈世。不其盛欤！君抱醇熙之德，怀豫之懿，非礼不言，□义不动，彬彬乎其有文章矣；琅琅乎其犹金石矣。谈绪奔□，神崖峭，若不可千犯者焉，若不可应按者焉。既而□垢声利，江湖道德，秉独往之心，凝确然之气。友于敦逼，晚有宦情，以门荫补左卫翊卫，及第，解褐滑州韦城县主簿。身曳黄绶，心傲白云，虽陵迟於下调，常嘿眄於遥古。歌南山以载怀，吟玄老以□岁，灭恋琼组，考金壑，坐药屿而横琴，レ兰苕以自□。清情□心，时弄彩豪；贵友真朋，同开野馔。嗟乎！今年在己，郑原成自□□梦；本命在辰，管公明不起其疾。呜呼哀哉！粤以久视元年岁次庚□七月戊申朔廿四日辛未遘疾，终於洛阳教业里之私第，春秋五十有二。以今久视元年岁次庚子十月乙巳朔五日己酉迁窆於洛阳北原，从先茔，礼也。东都门外，忽千年而见日，北芒山下，聚八览而开坟。乃为铭曰：
□里□□，遘兹地灵。荣□□，啸志沉冥。骏犹裹，利越青□。□＊□河，汶江□淬。裹伊何，□若历块。於铄君子，炯心无□。屈道黄绶，遨襟碧云。世则婴我，誉不求闻。□□鸾庭，翻飞鹤群。逝河惊进，生涯迅速。仲祖可怜，子猷无禄。铎摇哀挽，□联拱木。金友玉昆，寒山恸哭。
（录自《隋唐五代墓志汇编》洛阳卷第七册）
№久视００５
【盖】
大周故陈府君墓志铭
【志文】
大周故朝议郎行文昌都事轻车都尉陈府君墓志铭并序府君周人也，姓陈氏，字思廉，居岐州郡县丰邑乡竹林里。地邻班传，代积词才；族茂姚虞，时多冠冕。曾祖兴，隋任冀州刺史、乐宁公；祖吉祥，隋任大丞相府左光禄大夫；父文盛，唐任外府寺平准署丞；荣拥朱幡，声谣远於廉寇；业传青土，通塞在於隋唐。府君禀气高房，降神峻岳。初髫颖悟，邓配之量已深；辩志经通，鹏之势逾远。干橹仁义，风雨不亏；苞括艺文，宫墙惟峻。安排处顺，知命而乐与朋友交，去食而存信。名教双践，财利两忘，耿耻於因人，富贵期於自龋公孙遇晚，终开东阁；方朔道存，且安卑位。仪凤二年，解褐任少府监录事。秩满，历职方、司封、天官、都台主事、鸾台录事，吏道喧嚣，公事鞅掌，众务多绪，处之若闲。朝加其能，迁授文昌都事。剖滞如流，临机能断，综虽广，在文无害。卑以自牧，寮友挹其虚明；果而勿矜，台阁由其籍甚。衮职有阙，伫资良翰，才命□消，奄倾夜壑。久视元年岁次庚子十月七日遘疾，终於神都□教里第，春秋五十。以其月廿二日，迁殡北邙寇村五里，礼也。嗣子嘉珍，悲缠蓼径，瘠毁棘容，叩地号天，充穷罔极，绝浆泣血，孺慕何依？惧陵谷之飞迁，痛音徽之流谢。敬凭贞琬，是勒铭云：
流运代谢，浮没俊杰，潜颖哀春，凌茗怨雪。草荒地古，松疏风烈，去矣人世，悲哉永诀！久视元年十月廿二日记。
（录自《隋唐五代墓志汇编》洛阳卷第七册）
№久视００６
【盖】
大周故刘郡君墓志铭
【志文】
唐故壮武将军豳州良社府统军广州都督府番禺府折冲都尉上柱国柳府君夫人弘农刘氏墓志铭并序夫人讳媚，字婉，弘农人也。曾祖乇，周任冀州刺史；祖播，周任鸿胪寺丞；父，隋贝州司马、本郡太守；并材称杞梓，器包瑚琏，忠为令节，孝乃天经。凭辉世德，非假星辰之气；禀和余庆，惟资河岳之灵。惟夫人淑质贞谅，英规婉丽，内则仪范，用成楷模。敬始慎终，芳声日远。既而彗坛分影，竟沦防露之姿；折水明辉，空掩媚川之色。粤以贞观四年九月十九日，终於私第，春秋卅九。第二子秀林，朝请大夫、常州江阴县令；孝实显亲，慕增追远，哀深创巨，痛忉风枝。以久视元年岁次庚子十月乙巳朔廿八日壬申，合葬於永贵原，礼也。
恐田成碧海，水变苍山，虑簪裾与丽则将歇灭於风烟，勒芳猷於贞础，庶鸣徽之在旃。其词曰：
轩丘积庆，姬水开祥，世济其美，休□有光。资忠履孝，衮服台裳，葳蕤丹篆，氤蔼青箱。其一。蝉冕登朝，プ命室，汤沐开赋，乡亭视秩。浣濯防奢，杯盘诫逸，去浮敦本，捐文亻旬质。其二。合葬非古，兹言徒设，生则移天，死惟同穴。薤歌凄楚，松风断绝，敬勒泉台，庶旌遗烈。其三。
（录自《隋唐五代墓志汇编》山西卷第一册）
№久视００７
【盖】
大周故柳君墓志之铭
【志文】
周故壮武将军豳州良社府统军广州番禺府折冲上柱国柳府君墓志铭并序君讳行满，字无溢，河东解人也。大夫食邑，先公命氏，地理燕秦之塞，树有高名；天文张井之墟，星运美称。庄居於卫，惠生於鲁，忠而守国，斯为社稷之臣；直以事人，谁惜士师之黜。五代祖文明，魏冀州刺史，谥曰简。高祖元章，魏安西府长史、司徒从事中郎、相州长史。曾祖景宾，魏西曹从事、给事中、辅国将军。祖乾绪，魏徵奉朝请给事中，不应，卒，□赠吏部郎。公理园田，伯鸾山水，丹霞可悦，白璧难移。父＊，周中□□□□参军、瀛州文安县令、隋鸿胪太常丞、庆州司马、雍州广阳万年令；□季高才，参谋莫府；安仁拙用，出宰咸京。公云袭贶，垂棘分辉，凤鸟为雏，音便□律。志业匪存於笔砚，功名大寄於弧矢。隋以军功授上仪同右十九府骠骑将军。秩贵五营，班逾九列，虽孤之可重，在第五而终轻。唐授虢州开方府车骑、豳州良社府统军，以正直中伤，左授广州番禺府折冲都尉、上柱国。伯首路，悲伤奠祭之词；马授沉こ，辛苦平生之事。公心勤寄，志忽艰难，逾瘴阜而弥康，饮贪泉而更洁。历欧闽之地，当寇雠之境，旌旃就卷，桴革不鸣，□海之安，君其是赖。百年之胜寄在兹，七月之凶期奄及，以□庆四年四月八日遘疾，终於私第，春秋七十九。前夫人弘农刘氏，父，贝州司马、本郡太守。弘农贵族，玉台佳娉，埙篪未几，泉壤先沉。
亲卿昔尚其美谈，自伯今传其丽则。後夫人河南乙弗氏，父武，隋唐州刺史、定陶公、东宫右庶子。一戎衣而佐命，八柱国以承家。夫人松鹤中孤，镜鸾无疋，母仪内则，师范一时。既而为善多苦，沉绵莫救，粤以久视元年岁次庚子十月乙巳朔廿八日王申，合葬於蒲州永贵原，礼也。惟公悬车别业，杖策闲郊，花鸟四时，宾朋千里，赏心乐事，於何不并；一朝云亡，万比巳矣！呜呼哀哉！第二子秀林，朝请大夫、常州江阴县令；三子秀诚，文昌金部郎中、银青光禄大夫、济彭曹三州刺史、左羽林将军；五子秀立，游击将军；玉山渐润，桂林承馥，趋庭学礼，日就月将，扬名显亲，绿滕朱绂。上堂不见，陟岵无睹，直河之曲，高掌之阴，地近九京，衢如五父，千秋万岁，哲人之安厝在兹；一十八章，孝子之事亲终矣。其词曰：
高辛系远，大迹源长，展实鲁俊，庄亦卫□。无等□□，□道龙骧，秦灭曲阜，迁於□梁。其一。祖德家风，尚书司隶，公侯必复，□□□世。给事非荣，广阳何滞，珠胎出掌，玉树生砺。其二。惟君夙智，令□□□，□水千里，桂林一枝。言无玷缺，行足谦，笔砚先弃，兵书略□。□□。□□知止，高舂景促，褫纟犬海隅，悬车河曲，菊秋花紫，亭春酒绿，四美方□，百年斯足。其四。文公石折，声伯琼流，积无祷，绵疴匪瘳。天乎不假，生也其休，凄惨邻笛，超遥壑舟。其五。平生萝茑，先後夫人，夕宿同穴，深泉共。孤坟聚土，词□栖尘，不知千载，谁为四邻？其六。
（录自《隋唐五代墓志汇编》山西卷第一册）
№久视００８
【盖】
大周故乙弗郡君墓志
【志文】
唐故壮武将军豳州良社府统军广州都督府番禺府折冲都尉上柱国柳府君夫人永寿郡君河南乙弗氏墓志铭并序夫人讳玉，字润，河南洛阳人也。高祖海，魏驸马都尉、散骑常侍、左光禄大夫、西平孝公；曾祖瑗，魏驸马都尉、司空公、西平忠公；祖子文，魏秦豫二州刺史、直阁将军、定陶公；父遗恩，隋唐州刺史、东宫右庶子、定陶公；并鸿渐朔漠，鹏骞南土，一戎衣而佐命，八柱国以承家。夫人松鹤中孤，镜鸾无疋，母仪内则，师范一时。含象巽离，禀灵娥婺。洎乎六珈登首，百两戒期，继疋於先府君壮武将军公，盖潘杨之嘉偶。夫人资性方严，甚有威望，动静进退，容止肃然。蒙授永寿郡君，从夫命也。先府君薨背之後，夫人年德愈高，抚育前子，超逾己育。王家昆季，不觉异生；张氏弟兄，连枝若一。曹大家之法度，守而无失；鲁敬姜之制节，遵而不渝。长子秀诚，幽州长史、文昌金部郎中、银青光禄大夫、济彭曹三州刺史、左羽林卫将军、上护军；小子秀立，游击将军；所冀高堂屣养，百福无疆，长延保，万寿增永。岂谓树风难静，隙晷遽驰，未极遐年，奄迁徂化。粤以永隆二年三月五日终於官舍，春秋七十三。秀诚等号诉苍，肝心陨绝，以久视元年岁次庚子十月乙巳朔廿八日壬申，合葬於永贵原，礼也。将恐深谷为陵，高山若砺，母仪彤管，或坠芳编；神道玄扉，冀存贞矗其词曰：
高门弈弈，茂绪蝉联，长波括地，崇基极天。世载轩冕，踵武英贤，家称金穴，地拟琼田。其一。高门有闶，之子于归，乘龙比德，占□齐飞。肃雍无怠，琴瑟靡违，怡声洁馈，申讽裁机。其二。价轶双珠，名优两骥，锺釜荣禄，珩宠位。静树俄往，寒泉奄洎，孺慕号天，充穷扣地。其三。戒朗先远，良岁云暮，留条山而超忽，历清泉岳□度，瞻吊鹤之徘徊，□惊骖之□步。垂芬懿於兰菊，怀罔□於霜露。其四。
（录自《隋唐五代墓志汇编》山西卷第一册）
№久视００９
【盖】
失。
【志文】
周故郭公墓志文并序公讳信，字泰，并州晋阳人也。粤若竹马腾规，结义期於龀岁；黄效祉，金荣锡孝之年。奂宝牒而留祯，构鸿猷而发誉。千龄轨躅，得俊为先；万叶芳徽，称乎独最。明明乎契而无爽，默默乎孝功斯著。然而宏材显发，飞笔海於岷山；至德潜通，金爵於壮载。自兹阙後，风流无替。远祖依谍随官，因居上党，故为此郡人也。曾祖云，弱龄好学，早擅专门；晚岁谈玄，笼罗经史。齐邢州南和县丞。公干明略，器用冲，布施恩，刚柔遂性。澄光桂浦，凝八体於书池；夏苑扬葩，控九流於翰海。祖隋任＊州司兵；弘敷正术，资体要以临人；刚柔有规，布温词而训俗。考康，飞声早岁，响逸川源，壮志除氛，毕宁邦国，装牛取计，末谢田单；豕突矛车，智先尹子。蒙授车骑，兼知总管事。龚行天罚，殄群孽於屯留；奉命遄征，翦凶渠於故县。公幼遭天罚，孑立奔波，窜迹佗乡，投身戚属，年才弱冠，归慕宗亲，睽旧邑之隳残，咏黍离之异盛，容身靡厝，构址兹基。公天授聪明，性符道术，温蒲一截，未藉师资；玩习诗书，无劳三绝。蒲轮降止，无亏放旷之规；於旌式招，未爽冲虚之节。行无二过，齐夙志於颜生；言必三思，纟句追纵於文子。而介福多爽，云亡奄及，悲景山之落构，痛旭日之沦晖。春秋六十有二，总章二年，终於家第。夫人苏氏、夫人李氏、夫人张氏、夫人雍氏，并兰仪夙茂，惠性早芬，学究绨缃，艺优纟川组。言容成范，闲明贻则，□机织素，凝仙矩於河宫；夜幌调琴，艳清词於□谷。祸集吉迁，夜舟俄徙，并亏偕老，俱归异室。镜前鸾逝，终□分光；匣处龙移，遂沉双影。夫人苏氏、李氏，并卒於私第，以久视元年岁次庚子十一月乙亥朔十日甲申，合葬於县城北二里。其地东据龙泉，村墟苑密；西瞻介厝，□□则平；南眺绛滨，复有楼城耸列；北凭峦阜，古墓崔嵬；实仁智之攸居，□□之胜境。一宾□□，未□前荣；三鹤庆□，方留后叶。嗣子竹林等，学道□生，□有□名，□□求安，班衣取悦。悼深孤藐，痛殇霜□，哀哉罔极，恺怨常思。孰不知於天逝，留稚子而终啼。其铭曰：
竹马腾声，仙舟降祉，剑虹芬□，绶花夹素。晋水曾飞，漳滨孤特，高门必复，降生五子，欢谢前期。□生慕齿，俄辞兰室，奄归蒿里，万岁声沉，千秋永巳。其一。□□□量，立性廉平，庶事辞让，与物不争。吐殒交接，握逢迎，谁知祸及，倏□□形。将离绮帐，永赴坟茔，名存行著，果叶腾声。其二。乃祖乃父，惟缙惟绅，□□艺□，□□□文。威融夏景，政合醪樽，仪形□谢，美誉恒闻。
（录自《隋唐五代墓志汇编》山西卷第一册）
№久视０１０
【盖】
失。
【志文】
大周故韩府君墓志铭并序君讳德，字文感，即汉淮阴侯韩信之後。远祖因官，遂家於此。君孝悌彰於＊日，博辩发於髫年，糠比声荣，爵才登士。不交名利，任物安排。嗟乎逸人，何期不寿！春秋六十有四，乾封元年十月十二日卒於家第。夫人翟氏。孀居鞠稚，吊影蒸羞，春秋六十有二，圣历三年正月，终於依善里第。以其年岁次庚子十二月十日合葬於州城东南四里，礼也。子思言等，号不逮，擗壤何追，刊真石以纪行，庶千秋而不遗。其辞曰：
茂绪氤氲，芳猷弥望，恭闻邑里，孝称人上。在誉思谦，临财知让，居俭恒足，虽屈而畅。韵谐翟氏，令美仇贤，无梁鞠稚，失求芳年。抚躬吊影，洁守推前。誓偕老而同穴，何天欺而後先！（录自《隋唐五代墓志汇编》山西卷第一册）

●大足
№大足００１
【盖】
失。
【志文】
大周故处士张君墓志铭原夫自□清上列，灵源共河漠争流，方浊下凝，神基与极天比峻。乃至汉朝丞相，家传带砺之功；晋国司空，门袭璋之业。缨绥赫乎，冠冕昭彰，风裂明宣，可略言矣。曾祖敬，齐任夏州朔方县令；祖安，隋任荆州长史；并声驰塞□，誉掩梁城，鉴水镜而澄心，□冰霜而□节。父威，唐朝不仕；形虽侣俗，志乃□□，韬迹幽深，结情方外者矣。君讳寿，字挺，相州汤阴人也。丹□凝姿，青田毓彩，怀兹懿德，实日良才。天纵纯和，自然忠孝，博闻强记，聪敏温恭。侣明月於芳筵，□清风於竹迳。就山花而宴赏，举琴酒以消忧。岂期阅水东遄，灵光西促，有识留念，行路伤□，春秋七十，以大足元年五月廿日终焉。夫人萧氏，兰陵人也。族胤清晖，簪裾肃穆，继皇齐接萼，嗣梁帝而均芳，六行与月镜齐明，四德共泉花竞□。奉期兰滋菊耀，长郁郁於山幽；不意玉叶金翘，坠光垂於泉路。
春秋六十有七，以久视元年闰七月八日卒於私室。长子仁、次子文英、女大娘，仰皇穹而泣血，俯玄壤以衔哀。事生当竭其心，送死必终其礼。即以大足元年六月一日合葬於释林村北一里旧茔，礼也。西枕太行之足，南迩淇川之心，山乌含瑰以助哀，泉鱼跃鳞而供祭。恐河移山改，海变桑迁，刊墨石以纪功，勒丹文以昭德。其词曰：
白水疏源，丹山启胤，丞相封留，司空仕晋。黄公书略，紫霄剑刃，弈叶璋，珠明玉润。其一。昆岫琼姿，荆峰玉质，接萼皇□，□芳帝□衤失来妇莫远，□妻罕疋，昭灼花颜，遽辞兰室。其二。□葬临原，循茔枕壑，岩岫参差，云霞绮错。远降兆兮□□，□□□□灵□，□□□□□□，永销魂於其□。
（录自《隋唐五代墓志汇编》河南卷第一册）
№大足００２
【盖】
失。
【志文】
大周大足元年青□乡弘化之第姓名智讳惠，七月廿三日薨，时春秋六十有二。
八月二日葬於承平乡龙首原，礼也。降於窆所，英风远振，腾刊芳钩，丽德遽彰，剑传民实。砺山安袭，筮水长淮，侍卫合仪，朝端取则。考满授官，固辞不就。
清猷在室，志等凌云，观国垂光，雄才挺秀。抑扬雅俗，作范风规，盛礼文遒，辩知後对帮。寿命债天，翻霜迅扌，地难退，溘从朝露。州闻泪咽，县邑恸悲，陇泣分流，川哀哽□。杵绝心酸，停机寸断。月容声嘶，星疏痛结，花林失色，池藕萎涸。刊石鸣在，铭存永固，颂曰：
良才词白日，黄泉永分，隧深恒寂寂，□□穸长阍。□峰光晷景，薤露□难存，芳名万世後，千秋德显君。
（录自《隋唐五代墓志汇编》陕西卷第一册）
№大足００３
【盖】
失。
【志文】
相州安阳县故人蔡君墓志铭并序君讳亮，字文端，陈留人也。周文王之後，蔡邕之胤。□夫以叔父封之代，昌运光隆；宰我为大夫之嘉兴□矣。□因官□任，家於安阳也。曾祖广；祖意；并挺特不群，雄宏孤□文武溢，州チ上京，辞不事。丘园养性。君乃幼攻仁范，夙玩儒师，怡神於洗耳之川，畅旨於治源之□，观鱼等庄周之趣，思士陈雷之。
何期灾鸟暂见於庭鸣，遘疾弥留，奔长夜。永淳之祀，权殡於蒿里。时世六十有一。夫人李氏，陇西之令望也。□备超於曹家之□，姿圆越巫岭之仪。失鸾之岁，获□□影之年，枕瘗兰英，便萎於芳苑，於大足元年七月十二日，终乎寝室，其年七十有七。还以大足元年岁次辛丑十月庚子朔廿一日庚申，合葬於铜冶村西二里平原之礼也。左临冶水，长名誉显而标坟；右按望山，□声懿而彰隆城。唯恐桑田变海，陵化墀，故勒玄＊，以彰不或。呜呼哀战！乃为铭曰：
祖弥不群，抗水为邻，辞繁洗耳，厌宦孤遵，□召不就，迄此还仁。其一。
君性寻基，慕静优绥，祛繁水际，怡□川崖，□□佳＊，玩响声漪。其二。□□□胤，美名芳振，德盛兰规，□徽後□，同弃胜名，□沈代樱其三。
（录自《隋唐五代墓志汇编》北京大学卷第一册）
№大足００４
【盖】
大周故清苑公刘府君夫人岑氏墓志铭
【志文】
大周故清苑公刘府君夫人岑氏墓志铭夫人讳平等，字宣慈，南阳棘阳人也。家祉氤氲，承公刘之积德；地腴昭晰，因姬文而命氏。舞阴壮侯，名图□象；会稽太守，绩著人谣。曾祖善方，梁中书舍人、司舟卿、起部尚书、侍中，宇文朝骠骑大将军、长宁公，宇文史有传；上调阴阳，下平寇乱，威宣<豸比>虎，荣珥貊蝉。祖之象，隋虞部员外侍郎、邯郸令，附见宇文史；位不充量，实繁其华，践王署以为郎，佩铜章而出宰。父文昭，唐秘书省校书郎，扬雄典校，实谓材高；颜子邻几，终悲运促。夫人体苞上善，德备中和，因心於仁孝之方，践行於柔慈之域。敦诗悦礼，暗合於母仪；纂组繁，率由於嫔则。外从之礼，言归邦彦，清苑刘公，比仪鸾凤，方价欤，强学富於五车，逸才驰於七步。标梅有典，申旧好於潘杨；权木垂阴，等嘉偶於□马。
辅仁冥漠，俄兴逝水之悲；与善寂寥，奄结崩城之痛。年甫廿，嫠居自□，援青松而比节，秉白玉以为心。淑问洽於宗姻，柔嘉称於娣姒。夫人至性冥发，淳心自然，累婴荼蓼，期将毁灭，至若在原兴，陟岗怀恸，虽律逾锵□，而□绝甘腴，加以深悟因果，精崇妙觉，以幽闲之性，融心於寂灭之津；□□□之风，净念於无为之境。通辰达夜，常宣金□之文；彻产倾资，尽入福田之用。自鞠育一子，训诲兼深，温清见其多方，宦游中於就养，既而福愆眉寿，天忘介福。春秋六十一，以圣历元年五月十八日寝疾，终於郑州之归仁里。夫人宿悟无生，尝观怛化，以清苑公早从悬窆，远在渚宫，言念修途，良难同穴，知合葬之非古，使随处以安神。粤以大足元年十一月四日迁厝於洛州洛阳县清风乡和仁里之原，礼也。子前郑州司仓敦仁，充穷□疾，匍匐衔哀，痛顾复之长违，号穹而永诉，虽曾柴之合礼，颜闵之丁忧，曷足云也。侄义，恩深犹子，恨隔幽冥，将以中阃之德外闻，罕究闺庭之懿，窃所备知，辍泣为文，庶存实录。其铭曰：
周作盘石，汉祚裂土，服道游艺，重规叠矩。昭晰英彦，陆离组，余庆有光，贤□踵武。作嫔□杰，爰遘哲人，弘宣中馈，尽敬如宾。悲兴昼哭，义贯贞筠，四德谁拟，千载为邻。厚下曰仁，行之靡忒，通神曰孝，追深罔极。与善寂寥？辅仁冥默，永绝柔范，长沦妇则。祖行就驾，色养长违，玄云惨色，白日沉辉。凄凉容卫，央莽郊仪，勒铭幽壤，永播音徽。
（录自《文物》一九九二年第三期）

●长安
№长安００１
【盖】
李君墓志
【志文】
唐故上柱国李君墓志铭并序君讳顶，字柱仁，邢州龙岗人也。本赵郡国官，南徙原夫。淼淼濑乡，得姓不言之树；岩岩常岫，开封有道之辰。雄略莫从，竟动楚王之购；英规尚在，终延汉帝之思。祖宁，隋宗州司户；梁叔敬之虚诞，州县徒劳；孔夫子之厄勤，从吾所好。父信，大隋奉成尉；弃英少，有擅文儒；草禅高词，还登武骑。君氵禺水之精，中丘之灵，总五行之秀气，漱六艺之芳液。检身率礼，植性由仁。
笃论成规，嘉言应乎千里；贞心肃物，劲节凌乎四时。自幼及长，资忠履孝。属九夷横叛，七萃徵兵，君乃弃笔从戎，腰占募，双挥雄戟，百发良弓，电策载驰，每摧坚阵；云梯累构，屡覆重城。元帅委之以偏裨，天子畴之以柱国。既而凯歌反旆，荣级还乡，田园赋其归来，林壑咏其长往。庶当擢擢春柳，与嵇松而不凋；岂期＊＊澄陂，将孔川而永逝。呜呼哀哉！以大周圣历三年四月五日卒於私第，春秋七十有四。粤以长安二年岁次壬寅正月己巳朔十四日壬午，与夫人吕氏合窆於州北七里平原，礼也。夫人内则贻范，中馈修仪，凤兆既谐，鱼轩习礼。
虽嘉姻有慕，始齐秦晋之门，而神物不孤，终合张雷之剑。胤子思惮，凿楹奉训，徙宅承恩，痛岁序之环周，乐棘之心未已；惧陵谷之迁贸，松贾之列无行。敬述徽猷，式旌幽隧。铭曰：
上蔡黄犬，函谷青牛，秦庭相政，柱下匡周。弈世文武，累代公侯，奉成作尉，司户延休。其一。玉孕蓝田，凤生丹穴，岳冫卖成乌，忠良效节。舌杪飞电，书惟映雪，投笔上庠，称戈右碣。其二。曾城陷敌，强阵摧锋，鲁连飞箭，萧何指踪。庙堂献捷，柱国畴庸，论功坐树，养志长松。其三。梁鸿有德，孟光来嫁，名利匪图，琴书多暇。福善何爽？辅仁行谢，俱丧长年，咸归厚夜。其四。金鸡振羽，玉犬腾声，袭吉著兆，载松茔。爰合灵榇，永佳城。恐山河之或改，勒琬琰以全贞。其五。
（录自《隋唐五代墓志汇编》河北卷第一册）
№长安００２
【盖】
大周故新城樊公墓志
【志文】
大周银青光禄大夫司卫少卿上柱国新城郡开国公樊公墓志铭并序公讳文，字彦藻，南阳人也。卿士构业，翼青精之中兴；光禄成功，匡赤伏之归运。五侯列国，锺鼎富於朝荣；四世承基，绂高於戚里。曾祖＊，隋直阁将军；祖柯，隋武德郡功曹参军；父君相，唐郑州原武县令；家传鹊印，门袭虎珠，列太山之伟材，蓄昆岳之奇宝。公宏姿降诞，秀植孤骞。□游云於隽气，洒惊电於神府。无幽不阐，达人许廊庙之材，有赜必探，□宗推礼乐之器。六书□际，妙乃入神；三略九畴，能惟睹奥。弱冠便有壮志，徇节於辽阳道行，横铁骑而取河孙，耀霜戈而摧日子。桂娄廓其凶，礻遂穴卷其祆氛。以功擢授昭州恭诚县令，迁广州氵存安县令，地即□田，人多豪纵，犀渠自骋，鹤膝争驰。公训之以忠贞，敷之以诚耍化清北地，誉动南溟。制使访召贤良，徵公诣阙。献书□丹，伏奏青蒲，或陈金镜之枢机，或荐玉□之礻必要。冕旒垂鉴，欣此得贤，擢以甲科，每令人阁供奉。虽任非燮理，而道契许谟，密勿之言，有同温树。是时将封中岳，敕公检校洛州阳城县令。丁内忧去职，杖而後起，哀毁上闻，敕令起复，还依旧任。服满逾月，又丁父忧。寻有敕复从追夺，依前检校。是临测景之廛，即应占星之用。爰於岳下营建离宫，龙闱则近枕山扃，凤阙则前临涧曲。
不奢不陋，特蒙昭奖。加朝散大夫，又加朝请大夫，徙授定州司马，累加中大夫，行洛阳、永昌二县令。黄图帝里，赤县天畿，赫赫王侯之家，蔼蔼公卿之族，权豪所恃，请时闻；历政难裁，罕副朝寄。公频宰二邑，备设三科，皎若冰壶，澄如水镜，无屈无挠，济猛济宽。又历事我朝，忠□逾显，将畴井赋，茅社开封，封新城县公，食邑千户。寻授司卫少卿，显忠良也。大周受命，□被黎元。制以公为河北道存抚使，弘宣旨，广运皇明。举贤良一百九十二人，独光千载。荐善加赏，恩敕前後赐物二百五十段，追为新城郡公，加封二百户。制命秋官尚书袁智弘为安抚大使，徙雍、鸿、宜、稷等州百姓於怀，卫等州安置，以公为安置使。智弘负罪下狱，公亦因事左迁，授黔州都督府长史，散官勋封如故。寻加通议大夫。□恩敕以公婴疾，听在都下医疗。属天地休明，河氵兼海晏，将告成太室，大启鸿名。中使召见，访以崇封之典。对扬敏捷，特蒙殊眷。命公於岳下检校。登坛降禅，咸从銮跸。侍刊金之大礼，陪检玉之上仪。加授银青光禄大夫。
□请致仕，恩制许□。岳灵秀出，实光周道；岁精暂下，终非汉臣。春秋七十，以大足元年岁次辛丑十月庚子朔三日辛丑薨於私第。前夫人高氏，渤海人也。
隋魏州司马洪之孙，唐定州司马威之子。惟祖惟考，如如璋，道茂人英，义光时则。贻庆昭洽，载诞柔明，腾□气於琼田，□仙辉於桂溃有□斯及，作嫔君子，四德咸举，六行兼资。兰畹俄凋，蕖波遂阅。以咸亨二年七月廿日，终於□□公馆。潘安仁之东阜，有忉长违；季武子之西阶，竟闻同穴。以长安二年岁次壬寅三月戊辰朔六日癸酉，合葬於合宫县谷阳乡王幼村西岗之礼也。嗣子钦贲、钦遘、钦济、钦豫，地义冥资，天经□。□游荀里，契八龙之俊才；肃事孔庭，同伯鱼之尽性。忽惊风树，殒魄屠魂；追慕寒泉，崩心泣血。想兹陵谷，爰琬琰。
乃为铭曰：
翼翼山父，周颂清风。英英特进，汉纪成功。五侯赫弈，四代光崇。□珠宠茂，绾墨声融。其一。载挺奇秀，猗神授。思无不该，识无□宄。阳乐阴□，日将月就。春圃舒茔，秋天列宿。其二。效兹劲节，抚剑辽阳。书勋作宰，遽表贤良。离宫□葺，京县惟光。增辉风历，□□行。其三。多识故事，备精前。
肃侍泥金，爰陪镂玉。遂荷荣命，弘兹茂躅。桂冠税轸，去□□足。其四。东驰逝水，西落高舂。始□琴鹤，终同剑龙。夜台一去，幽泉几重。苍苍□□，空对悲松。其五。
（录自《隋唐五代墓志汇编》洛阳卷第七册）
№长安００３
【盖】
失。
【志文】
周故宋州砀山县令李府君神道铭并序　明经天官常选侄孙书□朝□大夫上柱国守凤阁舍人检校天官侍郎博陵崔玄＊制文君讳义琳，字□□，陇西成纪人也。□帝出於震，白云飞粹玉之容；□出自周，紫气焕犹龙之状。自兹厥後，世济其美。汉将军桃李不言，凉武王横流是赖。
盛德不泯，其在兹乎。曾祖之，齐太子洗马、考功郎中、赠光、胶二州刺史；信以发志，正以同人。自□之，吉瓦□引。瑶山拜职，余曰良哉；粉署为郎，帝曰俞往。干蛊是□，王忒于时；□若之吉，有□庶士。祖为仁，太原太守、吏部侍郎；保合大和，安贞不失；政曲而中，天下上能。父玄成，隋北平郡主簿、潭州都督府长史。藏器於身，与时消息，十年乃孝，道遂虚行。贤而无辅於昭平已。公泉渊胜气，松山景云，学不为人，朱帷盖□。弱冠射策及弟。解褐虞州桐乡县尉。明以拒奸，力以勤政，行成於内，而道洽於邦。秩满，累迁同州冯翊、益州新津、洛州长水、河南四县主簿。□扼困亨，几乎悔尤，为笑□恤，志用有光。後迁怀州河内县丞。□耳杨音，悦颜开化，文墨无巧而标准崇高。累迁赵州赞皇、宋州砀山二县令，威惠孔嘉，荷慝不作，有□者抑，而襁负如□。恂乎湛□露斯光阴势晚。虚室主白，愿安陶令之居；金玉满堂，无累九君之诫。□笃言於迈，以反我庐。□人吉春，拥□吟以遐憩；稚子候隙，望□人而归来。欣欣然粤乎不可测。君享年八十有二，以垂拱二年十月三日遘疾，终於怀州河内县之私第。呜呼！天道难知，人不易矣。显□藏用，曷取庸乎？至若执戟疲扬，长□投贾，仲舒胶□之屈，相如武骑之卑，亦何代无其人，而於公甚矣。夫人钜鹿魏氏，周尚书左仆射兰根之曾孙，唐□府法曹孝液之令女。鲜若晨葩，莫之点辱，结归德，正礼於公，契契苦心，不忘纯懿，皤皤黄发，迄用康年。人也有涯，以久视元年十月廿七日精诚无感，归乎大尽，春秋九十，呜呼！崩城摧断，行路兴嗟。
复以长安二年岁次壬寅五月丁卯朔六日壬申，合葬於洛州合宫县伊乡旧茔。□□□与女萝，施於松柏。既见君子，我心孔阶，虽冥寞难知，庶几无爽矣。嗣子庄虞，并早年即世；□子诚，克奉丧典，六十不毁，徒昭礼经，疾成创巨，斯焉惊鸟，以为晦明。虽克寒暑□□□家□无朝终迁礼。断石旌德，自古有诸，死而不□，期於厥纪。乃为铭曰：
葱□西山，□石□□。有德其何？人具尔瞻。惟君挺生，宣昭多福。不显其光，厥丽惟隐。□可命舛，□曲□直。始也振鳞，终乎垂翼。婆娑黄绶，信顾□尘。止□之□，无忧无声。□□厥德，曷是仪形。去矣国门，遇乎阡陌。冠带□素，车□□□。挽喝云□，松□京迫。人生到此，天庭宁论。猗欤顷德，垂裕後昆。英英天子，允得其门。如何桃李，□□□言。
字人尚方监直司陈怀义镌（录自《隋唐五代墓志汇编》洛阳卷第七册）
№长安００４
【盖】
失。
【志文】
亡宫者，不知何许人也。盖以良家子选入後官，以备内战。天生淑态，日就贞规。班氏遗文，常守七篇之诫；汉家旧秩，行参八子之荣。方其位以才升，已闻名於凤阙。岂调人随物化，遽归魄於蟾轮。以大周长安贰年十一月二日寝疾，终於某所，春秋七十有六。粤以其年十一月朔二日，葬於其所，礼也。嗟乎！阳春有暮，荒凉李之蹊；厚夜无晨，歇灭芳兰之气。式玄础，永礻必黄泉。其铭曰：
燕姬擅北，越女称西。芝兰比秀，排李成□。良家入选，内秩仍跻。六宫有位，四德无必。其一。落日西黯，逝川东注。忽睹佳城，永辞芒树。昼日何仰，闻雷勿惧。万祀千秋，尘埃□聚。其二。亡宫□□县人，春秋□六十一□。
（录自《隋唐五代墓志汇编》洛阳卷第七册）
№长安００５
【盖】
失。
【志文】
尼者不知何许也。盖闻良家子姓，选入□□，□□□海。基派方遥，开国承家。衣□不备，惟祖考之□业，是忠贤之一门。亡尼幼既多慧，长□□道，一奉宫掖，遂□禅林。言行之余，怀□□品，表端淑□心□之际□足觉花散而春□，□珠圆而月满。雪山现夫舍利□业之风气，且婴毗城□老□宅苦海之淹留忽谢。
以长安二年十一月一四日死。以其月九日发引，十日殡於咸阳原，礼也。慈□之□也。斯焉灭度，乃作铭云：
有善女士，□□胜因，戒行具足，道业犹新。雪山现疾，火宅难山，家□□□，逝□□休。□去矣，清□之地，□□白土之茔。□□□（录自《隋唐五代墓志汇编》陕西卷第三册）
№长安００６
【盖】
失。
【志文】
（上缺）孙（下缺）质端严，蔡室闻弦（下缺）□絮对飞雪之清讥。年廿一，作（下缺）开鸣凤，庆表乘龙，宜家展琴瑟之欢，（下缺）蘩之礼。天桃可美，正对三春，寿药无徵，（下缺）月。以长安二年十月廿六日遘疾，终於怀州□内县之馆舍，春秋卅三。呜呼哀哉！良人胡氏，瑶林琼树，行闻丧隅之悲，瘗玉沉珠，独轸伤神之痛。粤以其年十一月甲子朔廿一日甲申，殡於北邙山之原，礼也。
荣河东注，唯余逝水之嗟；温洛南浮，无复凌波之步。乃为铭曰：
充国之胄兮必後箕裘，元淑之才兮礼抗公侯。家声祖德兮庆绪潜流，温恭贞慎兮爰好仇。其生兮若浮，其死兮若休。积尘埃於织室，罢弦管於庄楼。山寒日下，陇暗云愁。魂兮冥寞，万古千秋。
（录自《隋唐五代墓志汇编》洛阳卷第七册）
№长安００７
【盖】
失。
【志文】
大周故兖州都督彭城刘府君墓志铭并序公讳，字如，天水上わ人也。汉楚元王交后。其先因官家焉。粤惟唐尧则天，居位者一□余载；汉高杂霸，有国者四百余年。帝王以来，唯此为盛；子弟繁衍，不亦宜乎！若乃辟强居宗室之冠，路叔持黄老之术，子政之搏极群书，子骏之讲论六艺，固已蕴藉当时，光辉後叶者矣。曾祖宇文朝黄瓜、白石二县令，隋康州司马；祖唐秦州总管府记室参军、检校上わ县令、泾州安定县令；父唐监察御史、绵州龙安县令；儒雅不匮，清白相传，职事尤理，门风孤映。君诞降灵和之气，特禀秀异之姿，才艺月将，聪明天假。五岁诵骚、雅，七岁读诗、书，兼解缀文，每有奇句。龙安府君宦游於蜀，君时随从在焉，挹杨马之风流，观岷峨之体势。思过半矣，得妙助於名区；人亦有言，假良谈於胜友。时成都令独孤仁宗、益府户曹贺遂亮，或德业推重，或词学称优，一方之龙门，四海之人物。
每招迎宾客，必引君在膝前，辄命赋诗，曾无加点，气骨道迈，标致清新。由是才子之名惊於座席，神童之目擅於西南矣。十三游太学，虽篇章妙绝，取贵文场，而思理精微，更专儒术。寻而州乡推择，以明经充赋，射策甲科，选授益州唐隆县尉。丁内忧去职，执淳孝之性，锺偏罚之哀。丧则宁戚，毁实过礼。服除，授绛州曲沃县主簿。河东道巡察大使以公清白著称，准制升进。俄应封太山举，未授职而龙安府君薨，泣血三年，过人一等，几乎殒灭，闻名称之。礼阕，授雍州好时县主簿，入科举，制授雍州乾封县尉，累迁监察御史、殿中侍御史、侍御史、吏部员外郎、夏官郎中、正畿甸，决断京邑，宪府则见惮直绳，礼闱则弥闲故事，守法无挠，丑正有徒。俄以公事左为康州都城令。公荣枯一致，得丧齐指，在三黜而怡然，居九夷而何陋。推诫以进，宁患蛮貊之异心；杖义而行，岂惧风波之为递。以防御功敕摄康州司马。巡察御史何彦先准敕升进。秩满，授梁州南郑县令。风化未几，同太丘之一年；俄而恩旨徵赴都，复旧任，除夏官郎中。台阁有辉，比休琏之三人。寻加朝散大大、守司仆少卿；十日，转司农少卿；一月，摄文昌秋官侍郎；寻而正授。亨通有数，旬朔未淹，从列寺而历中台；迈九迁而逾四至。丝纶为美，法理称平，而残贱之臣，仇雠日升，枉奏下狱，中旨特原。
以公谅直有闻，故奸宄之徒不能伤也。以风疾正为卫州刺史。陛辞之後，改授中大夫、使持节都督兖州诸军事、守兖州刺史。抚导之首，惠爱居先，境无冤人，曾无留事。励精为倦，旧疾有加。春秋七十二，长安元年十二月十五日终於官舍。
呜呼哀哉！即以二年十一月廿七日迁窆於洛州平乐，礼也。惟公行不由径，动不逾矩，才掩四科，业该百行，居家孝悌，莅职公清，侍物以仁，与朋以信。终日谈论，闻者不厌其言；无所亲疏，见者咸钦其德。以孔教而饰事，用佛理而持心。
折衷人伦之间，冥通寂灭之际。流年不驻，虽穷有待之涯，妙力难思，方历无生之果。所作弹文诗笔等总卅余卷，并注金刚般若及老子，并行於代。有子景宪等，夙奉严训，冀长欢於候色；奄背慈颜，忽沉痛於创巨。将安宅兆，傍连阙塞之山；敬撰徽猷，下瘗泉亭之石。铭曰：
皇皇门庆，毓灵降祥。英英国宝，韫价腾光。可大可久，知後知章。名教游息，翰墨翱翔。令问丕显，嘉庸孔臧。如彼松竹，冒雪凌霜。如彼镜剑，凝规擢芒。方凭共理，曷谓斯亡。门孤殒恸，□□悲凉。卜占何所，在洛之阳。丘垄何，於邙之傍。风云向背，表阙低昂。于嗟此室，年代茫茫。
（录自《隋唐五代墓志汇编》洛阳卷第七册）
№长安００８
【盖】
失。
【志文】
大周故刘君夫人墓志铭并序君讳买，字□，中山人也。见官上党，遂为黎邑人焉。自唐地开宗，八眉因而显极；泗阳兴建，天汉因此分荣。故西蜀鼎峙於前，宋东启吴於後，缘兹望族，代莫能京。曾祖粲，□国府朝散大夫，聚米龆年之日，戏戈竹马之年，早附龙鳞，攀斯凤翼。功庸既纪，酬效嘉勋。祖迁，板授易州遂城县令。乡推领袖，范则楷模，以彼遐龄，特蒙恩职。君绮纨之岁，籍甚风猷；弱冠之时，令名尤著。更以恒携星剑，每弄霜戈，陷阵先锋，摧凶弥□，人推於长，功即四加。岂期未展所能，俄悲泉壤。可谓木秀见摧，井甘先竭。吴中谢逝，处士星沉；蜀土任亡，武山云坏，呜呼哀哉！年二，以大唐咸亨二年六月廿六日，卒於私第。妻周氏，丞相有敕流声，大夫苛能传誉。芝兰表性，琬琰宅心。葛蕈早茂於家，黄鸟无声相咏。更以马班采发，锺郝风传，自性三从，夙标四德。八解澄□，三慈莹心，镜净身禅，道清攸觉，生乃偕老，死归同穴。呜呼哀哉！年八十二，以长安二年十一月十四日亡。即以其年十二月十六日，同窆於续村西北三里乾地。风吹松劲，动凄忉而含悲；云黯寒郊，益惨然而愁结。东瞻所瞩，坟即子婴；西视遐原，三堆□正；南看镜浦，漳水汤汤；北眺莲岸，岚山映日。嗣子等痛隙驹之易往，嗟风树之难停，徒缠七日之餐，空轸三年之泣。恨泉扃之永掩，切□夜之未央，恐碧海之有移，勒翠石将长久。词曰：
八眉闻族，两□启昌，弘宗望族，代袭璋。分枝沛郡，折氏恒阳，因□君子，奕叶而光。人多领袖，挺特惟良，不＊一老，空嗟彼苍。莫逢灵草，难遇魂香，九原不作，千年谁央。乡间殄瘁，人之云亡，□□高咏，唯轸莪章。泉扃一掩，蒿里唯伤，攒需石日，た柳星行。堆□□□，鹦墓原伤，速明岚岭，镜出源漳。爰镌翠琰，地久天长。其二。先远□□，非古□□，□封马鬣，地似林岗，□□□□，□□□苍，千兮岁馥，□□□□。
（录自《隋唐五代墓志汇编》山西卷第一册）
№长安００９
【盖】
失。
【志文】
大周故赵夫人墓志铭并序夫人讳韦提，天水郡人也。门传孝友，地积膏腴，肃清府左果毅备之孙，盐州刺史宝之女。凝情淑慎，禀质端严，蔡室闻弦，识流波之雅韵；谢庭飘絮，对飞雪之清讥。年廿一，作嫔胡氏。既而兆开鸣凤，庆表乘龙，宜家展琴瑟之欢，入阁事苹蘩之礼。夭桃可美，正对三春；寿药无徵，奄辞千月。以长安二年十月廿六日遘疾，终於怀州河内县之馆舍，春秋卅三。呜呼哀哉！良人胡氏，瑶林琼树，行闻丧偶之悲；瘗玉沉珠，独轸伤神之痛。粤以其年十一月甲子朔廿一日甲申殡於北邙山之原，礼也。荣河东注，唯余逝水之嗟；温洛南浮，无复凌波之步。
乃为铭：
充国之胄兮必复箕裘；元淑之才兮礼抗公侯。家声祖德兮庆绪潜流；温恭贞慎兮爰好仇。其生兮若浮，其死兮若休。积尘埃於织室，罢弦管於庄楼。山寒日下，陇暗云愁，魂兮冥寞，万古千秋。
（录自《洛阳出土历代墓志辑绳》）
№长安０１０
【盖】
失。
【志文】
大周故李府君墓志之铭君讳度，即犹龙余庆，马喙遗尘，改邑陈邦，迁居赵郡，自周秦汉魏晋宋齐梁，轩冕殷繁，风流间出，详诸简牍，可略而言矣。曾祖讳买，齐任荆州司马；又除授潞州刺史，子孙因家焉。祖讳贵，隋任相州邺县令；铜章绚彩，掩门豹而警巫□；墨绶飞花，拂玉凫而戒仙路。父讳举，皇朝蒙授御史大夫；望崇绣服，直笔丹墀，既弹雀於乾庄，亦问狸於耶径。惟君红颜好学，白首知归，漠钅刀清霜，严凝厥志；隋珠明月，错落其众。凤管含奇，谐八音於东箭；□锺孕响，叶九奏於南金。既而掷地从吾，鄙公侯而高蹈；乐天知命，摈好爵以幽贞。何玉树之一朝，掩摧芳於万仞？春秋五十有五，去咸亨元年八月廿四日，终於私第。於时枝禽罢饵，厩马停刍。况骨肉而兴宗闳，岂不攀号而罔极。今以长安二年腊月岁次壬寅癸巳朔廿八日辛酉，偏葬於李高村西南三里平原，礼也。其坟则东瞰嵩灵旧寺，大雄之化犹存；西据屯留故城，文命之风尚在。南驰长子，虞宾之咏凄凉；北走洪堆，汉守之歌歇灭。实九原之神宅，乃三晋之佳城。素鹤丹乌，朝夕感而自远，紫ら白鹿，遐迩应而来游。孤子某等扣地长号，闻雷雨而洒；西扪永慕，见风树而增哀。惧陵谷之迁讹，及镌琼而铭记。其词曰：
云气珠韬，星光玉胤，濑乡一曲，丛台千仞。烟霏周汉，风流魏晋，香轶蝉冠，花明龟樱其一。乃文乃武，克重克威，承家开国，制绵褰幔芝兰交映，金璧相晖，沉而名显，殁而声飞。其二。粤若君子，讵掩小人，鱼兔何系？鹏何亲？情峦飚竖，舌电虹申，柳生远，孟子近邻。其三。触□易问，惟死难从，石光流霞，隙影搏空。江山壮气，蒲拥须容，珠消镂鹤，玉碎龙。咏清波兮恋浦，歌白日兮沉峰。悲扬风兮萧萧，哀蒿里兮葱葱。
（录自《隋唐五代墓志汇编》山西卷第一册）
№长安０１１
【盖】
无。
【志文】
砖。
大周故游击将军上柱国张君墓志铭并序君讳礼臣，字崇让，南阳白水人也。昔轩姬诞孕，手文疏得姓之源。拆胤开疆，白水人封茅之域。尔其分柯列职，历代腾芳。张安运筹於将帷，决胜千里；张禹师衡於帝道，实穆四门。晋出王佐之才，魏居燮理之任。伟人继踵，台相不绝。属苻坚肆虐，挺扰五凉，避难西奔，奄居右地。曾祖忠，伪高昌献文王之建义将军、都绾曹郎中，襟神俊毅，志性刚直，武略优长，言谈可则。祖雄，伪光武王之左卫大将军都绾曹郎中，志度宏远，风神高亮，阿衡君后，匡俗济时，七戎定边尘，四时谐燮理。父寂，中散大夫、上柱国、行茂州司马，勇气英风，孤标独上，半刺州牧，中宽猛之规；投笔从戎，总分麾之将。横行玉塞，静难金方，懋赏懋功，备诸诰制。君昆山片玉，丹穴凤＊，对日之年，早标令誉；至学之岁，识敏多能。仗仁义以立身，弘恩惠而接物。性理明润，类赵璧之无；襟灵秀逸，譬岩松之孤上。温枕扇席，爱敬之性纯深；共被同车，友於之情敦睦。而辅仁无验，早乏过庭之训；服礼才阕，续丁膝下之忧。泣血绝浆，毁悴遇礼；亲友晓喻，曾不慰心。罄竭家资，转经造像，以为出财披读，未惬追远之清；克己勤功，将覆慎终之望。於是哭临之暇，扶力自强，奉为尊灵，敬读一切经一遍，手无释卷，晓夜忘疲。半偈捐躯，乍可方其重法；悬头刺股，未足比其翘勤。哀悴内攻，劬劳外切，因兹抱疾，荏苒经年，药石无徵，奄从化往，可谓罔极之恋，盍棺乃止。
君任居散秩，包养私门。竭力之孝虽终，尽命之忠未着。方凝宣威葱峤，扫静凶渠，微申汗马之劳，以答天波之泽。岂谓丹诚未果，素质先殂。一丸之药难逢，二竖之灾俄及。以长安二年太岁壬寅十一月甲子朔廿一日甲申终於私第，春秋四十有八。即以长安三年岁次癸卯正月癸亥朔十日壬申葬於高昌县之北原旧茔，礼也。呜呼哀哉！惟君质仪瑰丽，机神莹朗，守百行而难夺，履五常而不移，秉松筠之劲心，逸风云之意气。加以虚襟好士，悬榻留宾，月下风前，时参酒德。虽聆谈论，杜□人非，恭顺洽於亲僚，礼数备於乡曲。凛凛生气，无替生前；汪汪项度，终於殁後。长子献诚，次子献琛等，扣心号踊，茹粒仅存，芳猷歇灭，敢题琬琰，乃勒铭云：
寻源讨氏，系自轩皇；孕珠含德，掌印弓长。辞荣让显，战涿功彰；爰封白水，锡土南阳。其一。三五已降，代袭忠贞；珥貂汉阙，曳绶韩庭。槐门棘路，鸣佩飞缨；九州垂范，四海驰声。其二。显允夫子，实为仁轨；百行攸归，五常是履；璋比德，瑚琏方器；忠国孝家，芳猷可记。其三。皇穹爽善，摧此良材；一丸无验，二竖兴灾。质倾朝露，魂飞夜台；铭徽猷而泄涕，歌薤露以申哀。其四。
（新疆维吾尔自治区博物馆藏砖）
№长安０１２
【盖】
失。
【志文】
大唐故雍州乾封县丞博陵崔君墓志铭并序若夫在天成象，析木为交会之津；在地成形，常山是宝□之镇。则有雄才□□，□族□生，称四海之羽仪，作千龄之模楷，晟烈无泯者，其惟崔氏乎？君讳汲，字汲，博陵安明人也。茂实英声，既纷纶於国史；贞规庆绪，备昭彰於家谍。
曾祖觖，齐侍御史、光州别驾、大理司直、义阳郡太守，袭爵安平子；铁冠绣服，即展骥於光州；鞫罪申冤，载驱鸡於其甸。嗣侯延赏，无忝嘉声。祖世立，隋卫州扌嘉县令、大理司直、左骁卫长史；奏弦歌而临胜邑，高视子游；绾机务而佐专城，俯瞵公孝。闻於公之待封，且就理司；识张子之□铃，聊从卫罚父抗，永州祁阳县令；百里字人，一同宣化。恩来芒雨，燕舞零陵之津；德被如神，竹绝湘川之泪。君承积庆之休祉，诞轶俗之英姿，仪质端庄，音词□裁。介直之操，得之於自然；廉耻之心，冥之於性与。逮孔庭趋训，国胄横经，预宾王对策高第，释褐岐州郡县尉。凤岭之阳，繁比屋；龙川之，滞狱盈庭。君罔一飞，盘根载铄。秩满，授蒲州安邑县尉。地邻虞芮，空闻推让之风；时属陶唐，犹竞锥刀之末。君恭以奉上，明以莅人。断割不谬於锱铢，弦韦雅会於程典。迁河南县尉。帝城务积，王里事殷。大族豪家，既连派於天海；朱门甲第，亦通辉於日月。
君凭正恃直，顺理求通。俗有盈量之欢，牢无系留之窘。擢授雍州万年县主簿。
三秦奥壤，士女盈溢於百廊；万乘攸都，车马骈阗於九市。至若牒诉繁委，稽留成忒，必资纠正，方息讼声。牍无怨怼之嫌，人有怀思之惠。迁乾封县丞，职铜神甸，佐墨中京；吏许能名，时归善政。宜其绍隆庆业，延厚遐龄。天不遗，歼此良淑。遘疾以永淳二年正月一日终於长兴里第，春秋五十有九。呜呼哀哉！即以其年其月十八日迁窆於明堂县少陵原。重惟立身行己，不犯□法；处事因心，无违教义。英情独朗，逸韵孤清，道泰命屯，才高位下。灾成二竖，竟无救於膏盲；□梦两楹，空屑涕於亲友。夫人赵郡李氏，父公淹，唐右司郎中、渭州刺史。
夫人古流贞懿，和彼瑟琴，亻素幽涧而翘丹，洌寒泉而後食，自岩桐影悴，尘镜恒□，席长之以列子孙，施大被而招气类。故得人如龙虎，行逾璧，纵鲸波以濯鳞，候鹏图而整翰。悲夫！祟堂九仞，方就养於千钟；幽穸三泉，遽同衾於万古。以大周久视二年岁次辛丑遘疾，卒於洛州淳风里第，春秋六十有八。即以其年八月六日迁厝於合宫县金谷乡邙山原。粤以长安三年岁次癸卯二月四日丙申，奉迎府君，同葬於夫人之茔，礼也。嗣子宣州司兵参军日新等标思崩心，茹荼泣血，痛泉台之幽，惧高岸之湮灭，凭翠琰以图芳，冀清猷之永晰。词曰：
风穴孕，春岑韫虹。腾文上汉，驾彩凌空。六象具体，五色潜通。不因纟卒饰，宁假磨砻。其一。司农昂昂，太守矫矫。晓卫秀逸，祁阳不扰。荣若冬桂，□侔寒■。迹寄寰中，情超物表。其二。承家嗣美，翳惟是赖。坞释簪，虞郊弛带。三河道直，□年留蔼。佐墨中京，飞清海外。其三。西周澧镐，东洛圭厘。河山缅邈，城阙依然。惟彼惟此，何後何先。俱违白日，同即黄泉。其四。
律改韶年，时惟仲月。春已归兮人去，日将沉兮影没。率□松贾，永辞城阙。
庶陵谷之不渝，同兰菊之无歇。其五。
（录自《隋唐五代墓志汇编》洛阳卷第八册）
№长安０１３
【盖】
失。
【志文】
□□□□士张君墓志铭并序君讳□，字思忠，南阳西鄂人也。其承家命祚，列主疏源，事炳缃图，可略言矣。汉太傅留文成侯良即其先也。祖怀善，父澄，并神机宽远，器宇宏深，植性温恭，仁孝而从，澄陂万顷，擢翰千寻，寓泉石以游神，甄烟霞而赏志，沉浮圣伍，居常诗终。惟君风神爽秀，雅亮淹通，令誉孤操，廉慎双振，降明以接士，虚襟以礼贤，优游里之间，偃仰风云之际，见义斯践，当仁不让。降年不永，壮观而终。时春秋六十有五，长寿二年五月廿四日卒於居贤里之第。夫人南阳赵氏，六行忠贞，里傅其美与；四德玉霄，乡揖其高风。可比议□家实，同贤班婉所为。上不吊，挂疾弥留，香异□魂，□非□寿。时春秋五十有二，长安二年六月廿三日终於私第。两剑双游，契染□□；孤魂只影，誓及俱沉。以长安三年岁次癸卯二月癸巳朔十七日己酉合葬於邙山之南原，礼也。寻子什一等，叩地攀号，餐荼藜而洒血；□天日极，茹栾棘而摧心。ㄟ指□感无期，负米之诚长绝。
怨坟故坠，地缓溟桑，勒贞珉，式伸遗列。乃为铭曰：
□源西鄂，析派南阳，神交汜上，道契石黄。英云赞叶，远祚□长，恒前仁里，殁後名扬。其一。琬琰为心，松筠成世，金克玉朗，霜<喜喜>净失。石难竭，海桑无定，泉局永月，夜台□□迥。其二。
长安三年岁次癸卯二月癸巳朔十七日立石（录自《考古》一九八六年第十一期）
№长安０１４
【盖】
赫君墓志
【志文】
大周故赫连君墓志铭并序君讳仁，字威，北都祁县人也。先帝轩辕之鸿胤，□□论之备矣。粤以木德司辰，缵镌光於日跬；火官创历，协周景於星庄。应千六之昌期，会五百之隆祚，琼枝璐叶，疏□□於鸠柯；珠溽瑶川，派洪波於ら渚。貂蝉绩袭，地镇琳琅；龟组缣盈，随方杞梓。详诸谱，可略而言。曾祖勃，州长史；祖宗曹，齐州录事；父威，皇任长安县令；并镜潭永洁，登霜霏擢，□嵇峰澄漪度广，猎文场而得＊，达学当时；发楚籍之宏才，名胜□古。惟公涎膺骊泉，舍辉岫，灵台显敞邃宇弘深，言及白，信标黄珥。风徽三尺，君子道销；云绝弧垂，良士影灭。以垂拱三年八月八日终於私第，春秋五十有九。天上□□，聊陈鹤版之徵；地下修文，且祟龙翰之业。夫人杜氏，西□□令□也。仰禀河□之灵，俯拾巫山之精，俨神容於玉□，□朗气而兰馨。夫其ひ悦组纟川，懿恭淑慎，曹大家之□□，□婕妤之赋咏，总斯其美，罔不兼包。既而恨□爰鉴，惨孤□之□＊，悲缠玉匣，泣双剑之分栖。嗣子怀德等，□遵昔典，以长安三年岁次癸巳朔二月十七日己酉，合葬於并州城西北十里平原，礼也。左带常山，赵简子宝符犹在；右临□水，智伯之灌仍存。前□昊陵，部支阳曲，将恐龟溟再竭，＊谷时迁，勒斯文於翠琰，恕终古而流传。乃为铭曰：
□欤令族，肇自轩辕，昌期木运，隆祚玑。琼枝硕茂，珠□□□，□□轩□，以贻流传。勒兹嘉声於琬琰，播粹美於长年。
（录自《隋唐五代墓志汇编》山西卷第一册）
№长安０１５
【盖】
失。
【志文】
大周故益州大都督府郫县丞周君墓志并序君讳履洁，字清，汝南人也。汝□侯之後，伯仁十三代孙。远祖因官关右，遂贯本州，为秦人也。弈叶承邦，代建土茅之秩；分符锡宠，家传锺鼎之拢高祖发，宇文朝上蔡郡守，上蔡郡□；内蕴忠贞，外凌霜雪，钦承礼祀，垂裕後昆。
曾祖德直，金紫光禄大夫、乐陵郡开国公、澧阳、永嘉二郡太守；松筠挺质，节义廉明，温故知新，爱道玩德。褰帷阐化，千里应其嘉猷；露冕垂仁，百城歌其善政。祖护，□唐起义并州，翼高旗而披荆棘，初开府幕，陪武□以叙初忠。功登录勋，收□西府，转受左千牛将军、洛州刺史、右金吾大将军、左骁卫大将军、嘉川郡开国公，薨赠辅国大将军、荆州大都督，谥曰襄。周室貂蝉，陪於里陌。
汉国将相，附彼高园。追旧录功，陪葬昭陵，礼也。山川秀气，自禀日精；文武宏才，共称月角。洛阳京兆，早扇仁风仁，禁卫钩陈，夙怀武略。父玄，唐左卫中郎将、检校九城宫总监、营缮少匠、尚方少监、右羽林军使、内供奉、皇朝检校兰州刺史，转受右监门中郎将、检校左豹韬卫将军、汝阳县开国男。挺粹中和，神机冲远。承宗历绪，拜朱阙以应期；纂德惟忠，奉丹墀而受职。绛侯、条侯之蔺汉，周公、邵公之佐周。出宰外藩，仁风日洽；入侍清禁，警卫钩陈。
惟公纨之华，早著问禽之对；绮衣之岁，已闻观虎之奇。十六，加文馆学土，析舟解□，词高月旦，英姿颖拔，才器日新。十八，遇皇朝革命，附庙斋郎，恩敕加阶放选，廿三，解褐鼎州参军，廿七，丁家祸，泣血三年，扶羸必杖，食尝一盅，体不胜衣，毁不灭性，服从礼夺。卅三，擢授益州大都督府郫县丞。河阳佐潘，森森之□自远；莱芜翊范，汪汪之器日深。因使松州，遂遘膏肓之疾，针之不可，药石□□。春秋卅有七，终於松府逆旅。阳春楚曲，翻成薤露之歌；月幌琴台，遽变□城之地。长安三年二月廿八日迁於雍州长安县义阳乡平原，礼也。
北抵通城，南临卫宿。西瞻大道，宛成白虎之郊；东望曲江，即是青龙之境。烟霏垄晦，月对频圆。□孤悬，泣伫西山之日；凄笳一恸，悲瞻岐路之云。呜呼哀哉！妻河南贺兰氏，痛夜台之永掩，哀朝哭之无从，杖竹成斑，座帷飘む。子匡俗，览恩泽已充穷，挹遗衣而辟踊，号天殒绝，扣地无追。恐海变苍山，田成碧海，庶刊贞石，用纪铭云。其词曰：
神归漠漠，魄散沉沉。有苗无秀，自古来今。移魂巴蜀，旋旆佳城。悠悠宜路，寂寂松扃。其二。坟开茔域，夜月同圆。树垄松贾，雄剑孤悬。其三。苍茫原野，凄惨云烟。从兹一，讵变三千。其四。拱木黄鸟，幽隧玄门。死去夫命，天道何论。其五。
（录自《隋唐五代墓志汇编》北京卷第一册）
№长安０１６
【盖】
失拓。
【志文】
大周故崔君之墓志铭并序君讳志，博陵人也。祖泰，梁任上党郡守，子孙故为泽州晋城人焉。原夫本系农皇，枝分尚父，公侯代袭，衮冕相仍，史册具之，可略言矣。父讳悌，隋任骠骑将军。公禀气中和，资灵礻必妙；知色空之无实，悟生灭之难依，专务清虚，顿排名利。而算祀有纪，景命斯终。大唐乾封二年卒於私第，春秋六十有四。夫人司徒氏，坤灵诞庆，月德呈祥；抱贞顺之芳规，播柔明之雅则，有制版□长乐郡君。岂谓与仁无验，积善徒言，大周圣历二年卒於私寝，春秋九十。粤以长安三年岁次癸卯二月癸巳朔廿二日甲寅，合葬於泽州城东南二里之高原，礼也。左临罗水，右带通衢，南枕平川，北依修陇。哀子元□，以顾复恩重，攀慕情深，恐陵谷之将迁，金石而铭德。其词曰：
邈哉崔氏，系逢炎神，公自先起，黼藻相纺。祖维牧伯，父实将军，或忠或孝，兼武兼文。惟公挺出，独悟玄真，重兹正法，轻其假身。昭昭慈母，眷眷怀仁，贞明是蹈，婉顺斯珍。与善无验，瘗玉穷尘，铭令德於不朽，庶浸远而弥新。
（山西省晋城市古建筑艺术博物馆藏石）
№长安０１７
【盖】
失。
【志文】
大周故张府君墓志铭并序君讳矩，字义方，南阳人也。因官仕邺，居滏阳焉。其先拖玉锵金，分茅锡社，详诸国史，可略言焉。父祖并韩郊俊杰，赵甸英规，背钲峤以栖仁，面漳浔而养智。君自天生德，惟岳降灵，州里恂恂，闺门睦睦。暨乎捧檄之岁，雅尚真宗；知命之年，融心释典。至於追朋命倡，尽班荆之分；孝友事亲，极扇枕之节。
岂谓辅仁无验，奄启佳城，垂拱元年五月十日寝疾，卒於私第，时年五十有九。
夫人会稽严氏，妇德闺闱，母仪州里，纵使班婕妤之词藻，抱秋扇而知惭；谢道蕴之神机，看雪花而动色。而乃玄宫奄及，薤露成歌，大足元年八月廿日，终於私室，春秋五十六。以长安三年岁次癸卯二月癸巳朔廿八日庚申，窆於故临水县西彭城村北五百步之平原先君旧茔，礼也。东瞻滏派，朝夕其波澜；西眺乌山，晦朔霏其烟雾。实至宫之胜地，乃宅兆之休茔。嗣子白见、白觉、白纪等，恐陵谷之递迁，勒金石而为志。铭曰：
黄轩毓祉，赤帝疏祥，经秦纬汉，佐晋开凉。锵金拖玉，备刊缣缃，辅仁无验，俊杰云亡。碧流东注，乌山西峙，昴宿前临，狼星後徙。川含异□，人□杞梓，形魄於玄堂，灵魂游於蒿里。
（录自《隋唐五代墓志汇编》北京大学卷第一册）
№长安０１８
【盖】
无。
【志文】
砖。白书。
大周西州天山县前天山府校尉上柱国张府君墓志君讳诠，字君行，清河人也。
惟本枝高洁，前代隆一周。旧干才良，鼎门大族。祖η，伪任兵部侍郎，父默，伪任中兵校郎，并内参雄略，知七德之孤虚；外睦荒陬，歼四戎之节制。乃祖乃父，且公且侯；惟子惟孙，纯忠纯孝。岂谓积善余庆，始表无徵；秀木先摧，方知实语。遂乃弥留痼疾，荏苒经年。上药良医，往来不绝。隙驹已往，枣秽境而升霞；电影难追，舍＊浮而往善逝。以长安三年岁次辛卯，三月壬戌朔卅日辛卯卒於州第，春秋七十有八。哀子运端等，呜呼痛烈，踊绝辟於涂车；知与不知，并伤情於素马。即以其年四月五日葬於城北旧原，礼也。而天长地久，寒暑骤来，恐陵谷迁贸，故勒兹言。呜呼哀故！式记荒广。
（新疆考古所藏志，录自侯灿《解放後新出土吐鲁番墓志录》）
№长安０１９
【盖】
大周故苏君墓志之铭
【志文】
大周故上柱国苏君墓志铭君讳甑仁，字休烈，其先弘农王，因官内徙，聿来京邑，今为河南人也。□□六国交兵，我先君才纵横於鬼谷。六戎放命，我先君握□第□□山。□□时革隆，运迁寒暑，芝兰可袭，金碧交晖。祖威，隋朝散大夫；资孝承家，□忠事主。公才公望，早参朱绂之荣；懋赏懋官，夙荷银黄之宠。父玄朗，唐朝□郎行蒲州桑泉县丞。地唯桃塞，家即杨关，降神於玄纬金清，秉□於龟□豹。髫年不弄，弱岁参玄。唯彼舜都，今当季叶，□□但诈俗变浇讯□□猛济宽，齐刑蹈礼。黔黎有耻而知格，遗□尚存；狱讼得情而勿喜，余风犹在。公育德润身，含章挺秀，邓林枝干，昆山玉石。徇名节，重襟期，遵□□行，关肆必纡共驾；志之所忽，风雨不入其门。凡厥游从，皆博闻强记，随时起舍，与俗沉浮，处显贵而晏如，杂宾戏而无闷。属营讠宣刁斗，虏作凭陵，既遂贰师，频摧十角。以功加上柱国。才高命薄，人不堪其忧；委运安穷，君不改其乐。每谓所亲曰：毓蔬酤酪，为拙政之所资；肥马轻裘，何傥来之芝茸。故怀抱怡然，终身无喜愠之色。既而年临辰巳，病及膏肓，巢{任鸟}告祸於魂体，倚服徒劳於翰墨。以长安三年五月十三日，终於洛阳之私第，春秋六十有八。君树德可师，立言成则，居敬而行，简亲轩冕。其若遘履信以资，志经岁寒而不改。方升广祉，遂迫崦嵫，恨动千闾，悲缠十室。以其年八月庚申朔一日庚申迁窆於邝山之原，礼也。长子游击将军定方、次子长上英俊等，并宗室羽仪，宾朋领袖，痛深乐棘，悲贯蓼莪，永念聿修，永存不朽，陇日沉而烟云思，松风起而原野寒，兆已卜於青乌，行仍刊於翠石。乃为铭曰：
茂族泱泱，为龙为光，是生金碧，是秀璋。庆延才子，业峻时良，色养无阙，朋游有方。其一。执哲由礼，循徽禀教，淑慎其仪，雍容其貌。持身懋学，承家体孝，武若丽龟，文同隐豹。其二。虏兵霄彀，妖旗夜出，誓讨不庭，来朝王室。凶追膏野，贤王伏，勇贯中权，勋兼上秩。其三。唯德有邻，死而不朽，伤传四社，哀闻素友。露湿涂车，风飘画柳，人琴虽逝，声芳可久。其四。洛水之西，邙山之□，松新雾少，地古风多。行人堕泪，孩竖悲哥，千秋万古，饮恨如何。其五。
（录自《隋唐五代墓志汇编》洛阳卷第八册）
№长安０２０
【盖】
大周故亡宫三品墓志
【志文】
亡尼宫者，不知何许人也。禀秀仪，资灵容，顿□重婉顺，乐闻内法之言。
娥沉於壁，月以长安三□月廿四日卒於其所，春秋七十四，以其年九月廿二日窆於某所，礼也。栖怆郊野，荒凉封城。重阳季月，讵傅秋菊之文；大夜穷泉，即对寒松之隧。其名曰：
百年俄谢，千金莫恃，忽去禅林，奄沉徒里。月苦宵□，风悲昼起，荒隧冥然，佳城志矣。
（西安昭陵博物馆藏石，录自《昭陵碑石》）
№长安０２１
【盖】
失。
【志文】
大周长安三年岁在癸卯十月己未朔十二日庚午。君姓张，讳则，南阳白水人也。盛德绝伦，雄才冠代，笔同垂露，翰动惊鸾。乡党擅其风声，闾标其丽藻。
汉南独出，室宣对而多惭；朔北鹰扬，孔璋羞而抱鬼。言成轨范，行合楷模。
日下失其宏才，云中落其荆玉。理应鸾台断割，凤阁分司，耨时务於身田，拨群英笔海。埋名邑里，散诞乡闾，谈□老以摅情，蕴百氏於寸抱。与夫人王氏合葬於元氏县东南五里先人旧茔，礼也。其词曰：
器量深沉，才艺弘博，挺拔孤标，生无二诺。闻善若惊，情忠疾恶，心同江汉，沛流浑。
（录自《隋唐五代墓志汇编》河北卷第一册）
№长安０２２
【盖】
失。
【志文】
唐故处士霍君墓志铭君讳方，字定方，钜鹿人也。周武王之子□□之後也。遭隋季□，振荡流寓，遂为州武安县人焉。昔失翠仪稹，毓铣柯於西伯；素鳞□□，□璧於东周。旅霍镇而基邦，遂因封而命氏。洎乎□惟□□，入彤闱而光汉。兵权擢武，出紫塞而威胡。此皆国史详焉，略而言矣。祖温，隋授为乡长；□识仁义，践□□□，月旦雌黄，品藻人物。父果，志惟清简，不向繁□，神王烟霞，肆情丘壑。
君德黄中，韬光白屋，琴书乐性，诗酒怡情。□志操於云露，荡襟期於风月，上德不德，何□□之。能惊至道无言，讵夷险之虑。岂谓春秋代谢，寒暑推迁，二□侵藤，两楹入梦，以大足二年五月十八日卒於弦歌里私第，春秋七十有六。
夫人太原王氏，质庭芝兰，恣分日月，德隆□□，词艳柳花。辅君子以成仁，梁妻远鬼；讯闺门而为则，曹妇□□。既而□扫春园，落花无返树之日；霜夏藕，＊莲绝□□之□。以长安三年岁次癸卯十月己未朔廿四日壬未，合窆於□西十五里之原，礼也。森疏翠贾，委翳陈根，寒无歇兮起白烟，岁有时兮栖青鸟。嗣子智、文昆季等，或黄冠捷志，和公於□宰之中；或削发缁衣，拔想於清氛之外。悲终天之罔极，痛风树之无追，泣血三年，绝浆五日，嗟乎！西光驰隙，东川阅浒，望兮登屺，思兮陟岵。风凄凄而入杨，霜霏霏而封芦。志清□於千秋，纪玄猷於万古。其词曰：
西峻趾，东洛遐源，唐郊启祚，霍镇维蕃。丹□风振，紫塞威宣，英声密勿，茂实频烦。挺生懿德，实曰惟贤，不忄干物累，无晏盖缠。琼瑰警寐，颜侵逝川，一归大□，□辞小千。厚地人殪，高天日悬。恐陵谷之迁毁，刊翠琰□□□。
（录自《隋唐五代墓志汇编》河北卷第一册）
№长安０２３
【盖】
大唐故骞府君墓志铭
【志文】
唐故处士骞君墓志铭公讳绍业，字承宗，陇西金城人也。其先闵损，字子骞，孔门之十哲。子孙以王父之德，以字为氏。晋大将军ァ之玄孙胤，後魏永熙三年西入关，居於京兆。公即其後也。曾祖暄，隋任益州郫县令。祖基，任太子家令，迁朗坊延利果五州刺史。父思哲，任抚州南城县令。公髫年志学，＊岁崇经，讨二丘之秘扃，穷五车之奥义。抠衣请益，入子夏之西河；琢玉将成，归郑玄之东道。张司空之博物，仅可联衡；山吏部之傍通，才堪接轸。安贫陋宇，无贻草＊之忧；体道闲居，自得布衣之乐。加以霜飞迥树，先凋独秀之花；水阅曾崖，必激孤生之岸。降年不永，玄首未华。以长安三年卒於抚州官舍，春秋廿有二，以十一月二日卜宅於万年县白鹿乡之原，礼也。凿黄墟而起宇，玄壤以开埏。窆白楸，铭翠琰。冀山移而海变，与兰菊而长芬。令问芳猷，共瑶珉而不朽。其辞曰：
美矣骞君，卓尔不群，皎逾霜月，气爽秋云。接士不倦，乐道忘贫，聚萤成学，返鹊为文。怛化既往，逝水难留，年凋急景，壑徙虚舟。生兮似寄，死矣如休，玄堂万古，白日千秋。傥人开之有□，识地下之泉丘。
（录自《隋唐五代墓志汇编》陕西卷第一册）
№长安０２４
【盖】
长安三年岁次癸卯十一月戊子九日景午，沧州饶安县丰乐乡瑞集里故人严依仁铭
【志文】
原夫禀粹三川，擢灵五岳，望隆仙掌，英杰表於东周；族迈灵津，雄略光乎西汉。曾祖纬，齐任许州录事；绾兹勾局，俨规矩於六曹；统彼方畿，肃楷模於三畏。祖暹，周任汾州户曹；旌□升朝，资贤筮仕，移轩蒲坂之邑，莅职汾水之乡。父昙，隋任齐州全屺县丞；文光素凤，才绚丹禽，毗职一同，化隆百里。公字依仁，隋任盐山县市令。息师奴，任县录事；息师辱，唐上骑都尉，任多州市令；息弘︱，早亡未仕。其词曰：
露薤易曦，风枝难静，玉犬徒喧，金鸡虚警。
（录自《隋唐五代墓志汇编》河北卷第一册）
№长安０２５
【盖】
失。
【志文】
（本志未署纪元，考唐代以十一月癸未朔可稽者，最为贞观廿一年，其次为长安三年。以志主父先伯曾任太原令，似已在唐建国之后，则程ヌ以逝世，应以长安三年较妥。）
大唐程君墓铭君讳ヌ，原州武安人，齐任上党公曹。□□□墟峤干，岷□抽基。门传飞帝之先，代袭歌王之表。乡灵能锡爵，综嘉藻以封侯。德秀羽仪，实惟世禄。龟门而激浪耸鸾翼以陵霜。□官派流，宅遗此土。祖威，隋任相州司马；□□抚人异术，立政多方，殊宽猛□观共结□良之寄。父先伯，任太原令；於时褰莅境，洗帻临人，肃蒲捶以行澄，期竹骑而标信，岂谓蓝田玉碎，荆匣珠亡，忽以春秋二，掩从风烛。夫人申屠，六行允著，四德克彰，备恭敬於内宗，抱忠贞於外族。息轨宿，嘉繇遐□□□仁神□赞，综礼依文，一何不幸，遂迈长衢，其年十一月癸未朔廿日壬寅，葬在□□村西一里，即是黄阜之原也。恐谷变川移，故勒础文，以为词曰：
命之不长，胡焉能久？□如电光，奄同□□，永弃华堂，长归□阜。
（录自《隋唐五代墓志汇编》山西卷第一册）

●神龙
№神龙００１
【盖】
失。
【志文】
大唐同州白水县故轻车都尉张府君墓志并序君讳侯，南阳人也。曾顺，并州余次县令；祖道，相国府朝散大夫；并识量英博，材用佐时。政号严明，人称简惠，君识性明敏，器局淹深，＊疾弥留，终于私第。权殡东原。夫人权氏，四德有闻，三从有裕，春秋七十有三，合葬彭衙乡东南，终巽地也。嗣子上骑都尉神感、武骑尉神亮等，勋庸列位，干用贞明。式旌孝子之心，刊兹幽石之纪。乃为铭曰：
惟君挺生，令问不已，为国之纲，为人之纪。立身孝敬，扬名公土，长途未骋，俄悲蒿里。琬石既刊，芳尘无灭。
神龙元年四月庚戌朔十二日庚酉（录自《隋唐五代墓志汇编》陕西卷第三册）
№神龙００２
【盖】
失。
【志文】
大唐故沙州刺史李府君墓志铭并序大矣哉！王德之为德也。播太和之秀实，陶至化之清淳，禀明辩於生知，资朗悟於天纵。枢衣□□，挹言行以驰声；趋庭学礼，禀义方而振誉。克析薪之景业，绍堂构之隆基。求之其人，李使君□□之矣。公讳思贞，字惟洁，平原高堂人也。因官而徙，遂家於京兆之万年县，本姓华，犯周庙讳，改为李氏焉。自鸟降兴殷，＊飞箴宋，代袭俾侯之贵，门传缨绂之盛。子鱼鲠直，燮赞於魏朝；彦夏坚贞，□躯於晋室。周以光华篆籀，辉映古今，茂轨英猷，非假一二谈矣。曾祖缜，陈安成太守、持节东衡州刺史，後梁镇东将军、开府仪同三司、荔浦县开国公；内掌爪牙，外总蕃牧。五两岐之咏，傍洽於邻州；三令七纵之威，远加於夷落。祖孝珍，皇朝国子司业，器成琢玉，德重ぷ金，敷义府於胄筵，泻言泉於讲座。游夏不能赞其说，马郑可以弘其道。父文弘，皇朝使持节严州诸军事严州刺史、赠使持节衡州诸军事、衡州刺史；敞惟演教，有类於孟坚，浣帧疏贞，实得於敬祖。故能飞蝗避境，猛兽浮河，岂直不发私书，绝燃官烛而已。公淳和毓质，岐嶷甄形，灵台邃远，神衿藻莹，氛氦成於＊岁，扬幼智於龆龄，澄方顷於黄陂，耸千寻於嵇岳，该通六艺，博综九丘。弱冠之年，调补□□。君以为膝下唯孝，东发资忠，遂舍青衿，宿卫丹阙。考满，授左金吾卫翊府副队正，迁□州司户参军。属雁塞蜂飞，鸡林＊聚。王赫斯怒，爰整其师。君智略兼优，文武双美，材为时荣，□兑□官，□幄运筹，得张陈之妙算；褰旗斩将，尽廉蔺之奇谋。蠢尔□，俄然大溃，□□尤著，献绩流□。擢授右鹰扬卫延光府右果毅，寻加游击将军，除左卫德义府右果毅，又以本官加宁远将军，盖从班例。河源重镇，积石要冲，扼浑戎之喉，抚侥羌之背，领军统众，非贤不居。特敕授公河源军抚帅，仍加右金吾卫白涧府折冲，又加明威将军，累宣威将军，转云麾将军、检校左卫勋二府中郎将，以材进也，易有否蹇，传称改过。君以鱼丽稍却，便为乌□门绳。昔邓禹失律，关中终能济汉；孟明丧师，骰底竟复强秦。以古方今，未为歹责。降授太中大夫行珍州司马。迁秦州司马，寻检校庭州刺史，又检校沙州刺史。辍彼伊庭，委之沙漠，公之此授，□为得人。改授戎胡都督。童稚□辙，大老攀辕，抗表陈辞，借留抚字。恩敕允请。事极褒□。岂谓梦感两楹，灾成二竖，未享辅仁之□，奄忉歼良之痛。以长安四年七月十日卒於沙州刺史之官舍，春秋六十有三。恩敕赐物一百段、粟一百石，灵柩还京所须官给。惟君温柔植性，恭俭兢勤，出言有章，立行无择，因心以成孝，率情而合道。为而弗有，积而能散。离虫绮丽，蹋潘、陆之高踪；斩兕听□，继韩彭之雅□。推信义於知交，遗贞白於子孙。方比寿於南山，遽游神於东岱。呜呼哀哉！嗣子景□，对凿楹而增恸，奉易箦以长号，验吉兆於青乌，会神交於素马。粤以神龙元年七月五日迁窆於雍州万年县淳风乡务政里□乐□，礼也。背三秦之旧陌，遵五陵之广路，指郁郁之北城，归悠悠之大暮。□妻□□流□马□□而□□。勒金石以腾芳，与覆载而□固。乃属铭曰：
降祯玄乙，表瑞白狼。仁昭一面，礼缛三王。祚流於梁，□□於□。隆□允固，繁派弥昌。其一。微子称仁，□公曰信。盛德之□，明哲之胤。祖乃济芬，考唯亡振。□善□度，诞斯英＊。其二。美哉令范，生我王国。道秩四知，去□三惑。言为物楷，行成士则。容止可观，□□□□。其三。公侯子孙，必复其始。
府君挺秀，绍□□祉。入则将军，出便刺史。乘轩服冕，□未□□。其四。敦煌裔境，张掖遐□。□连烧当，地接罕□。人多驰射，俗尚游畋。君□临抚，威□□□。其五。威恩攸著，吏人忄怀。竹马迎来，甘雨随去。既绾龟绶，方□□□，疾遘膏盲，□□国助。其六。□光易虚，危生若福疏林促露，逝水迁舟。
杨风朝惨，松云暮愁。□□□□□□□野隧空兮明月留，纪遗芳於蒿穸，长无绝於兰秋。其七。
（录自《隋唐五代墓志汇编》陕西卷第一册）
№神龙００３
【盖】
失。
【志文】
大唐故洛州洛阳县上轻车都尉董君墓志铭并序君讳弘，其先陇西临洮人也。汉相国仲颖之苗裔，八代祖龙仕晋，子孙遂居洛。曾祖及祖，时遘代正，不求闻达。父宫，上柱国，隋任陕州司户参军；陶七德以润身，练九功而饰性，提戈指虏，威厉三军；握笔调，勋毗千里。君上轻车都尉。圭廛侠窟，激三略於豹韬；鼎邑词场，腾六义於蛟笔。适欲披诚武帐，为天子之爪牙；展艺文＊，作明王之手臂。岂谓命途若此，材□何申，去永隆元年，奄烦朝露。夫人关氏，负霜节，韫风姿，灼烁闲都，汪洋婉顺。奉夫以礼，岂谢敬姜；训子得宜，宁殊孟母。嗟乎！貌荣益瘁，年盛更衰，类荚之凋零，同木槿之摇落，春秋七十有五，遘疾终於私第。神龙元年九月七日与君迁葬於北邙。长子大智，上护军、永嘉府校尉，第二子小智，武骑尉；第三子怀俊等。
昆峰玉种，历落赞辉；汉浦珠胎，参差布彩。英规肃肃，杂雪耀而混冰鲜；雅范，郁苹风而扬桂魄。孝乎唯孝，曾闵之操弥坚；仁而更仁，颜冉之诚愈固。将恐时流岁往，物是人非，古墓成田，荒坟灭垄。式旌泉室，以勒斯铭。
其词曰：
灵川派浪，厥流伊长，哲人种德，□子克昌。本自陇右，爰居洛阳，家繁舟楫，代盛栋梁。忠节克□，孝感乃彰，生涯有限，气岸靡常。黄金碎箧，白玉埋岗，坟茔列隧，松贾分行。春秋非我，日月谁光？（录自《洛阳出土历代墓志辑绳》）
№神龙００４
【盖】
失。
【志文】
大唐故东光县主墓志铭并序县主讳，字，陇西狄道人，唐高祖□□皇帝之（下泐）皇帝之孙，太子少保纪王之第三女，嫔於正议大夫□太子洗马（下泐）告□祉降灵，诞发□□昭融淑□德纯□□□□窕□□惠（下泐）大其□彩，赖（下泐）固以□佐是宜，言观□则（下泐）使持节□州诸军事□州刺史、上柱国、纪王慎第三女（下泐）
国风□训昭□□□柔襟□别永□□□闲裕淑性，固以组纟川（下泐）光媛德□严笄年，行及□□□期，宜崇□□之赋。可封东光县主，食邑□十户。主□□行，夫岂不美？华如桃李，夫岂不荣？凤皇和鸣，而能纾以处□□以奉寝□而弥简隆而□安□。敬事姑□，和接以□，下无怨，临□有。至若春日□□，秋风□□，绸缪缛藻，□怅绍□修□□昭俪□斯炳汉不光图映史，含宫咀商。□天步遭屯，皇门中□，本枝先落，盘石就坐□。竟以超幽，卒从□徙，霜侵严（下泐）车露，迫房凌前，□□□县主衔悲茹恤，沥胆崩魂，沉痛终天，殷忧没齿，洎□极反正，义□□□，县主□绝大□，徽章有制。诸王陪葬陵寝，县主偶天朝之开泰，幸泉扃之□□□恩踊□德震□鲠震在辰，奄然硕绝。神龙元年二月廿三日薨於蒲州□□县，春秋五十四。呜呼！□因孝灭，身由忠丧，事悲百僚，□风千祀。悲夫！皇上哀其纠□，有恸於丧，制曰：故纪王女东光县主，志性纯孝，雅操□□□兴运之方启，痛亡灵之不迫。休戚是同，悲熹交集，发言鲠塞，因就殂陨。闻□□惋，震悼於怀，忠孝之情，深可嘉尚。宜命史官编入国史。其神柩今见□都，所司即著使吊祭量□赙赠，葬□□式则优厚供给云。允所谓生荣死哀，殁而不朽者。
主有子九人，永终□□□基义方，在後爰□陟屺何□。洗马广以碧树一□，叶草下□，□心莫从，伤神讵已。呜乎哀哉！即以神龙元年十月廿七日迁厝於洛州河南县梓泽乡之原。龙需宵载，□□□还，双□引，□奠撤筵。□城复盖，怀□□□，□舍白日，挽入青天。迷津洛雾，失路邙烟，□山落藏，看松即埏。扃寒永夜，□□□年，韶音潜壤，华景沦泉。□因铭著，德以词宣，□□爰勒，旌此淑贤。词曰：
天宠吉，□□□。燥灵曜，清浚源。育□□，滋兰藻。婉而淑，柔而温。□纠□，德□敦。事，肃□□。恭师傅，睦闺门。□□□□则言。遭运□□□愆。偶□泰，雪沉冤。感皇泽，何□□。孝灭性，忠殒魂。汗史策，泪宸轩。□□□□既元。宠辆御，龟筮存。赡厚宅，□□□。奄千祀，悲九原。灭芳蔼，沉。
（录自《洛阳出土历代墓志辑绳》）
№神龙００５
【盖】
失。
【志文】
陇西郡君独孤夫人墓志铭夫人姓独孤氏，其先河南人也。魏武帝之玄胄，大唐高祖妣元贞皇后之族孙。
粤若翘云起族，播氤蔼以霞舒；源浚流长，派漪澜而靡绝。祖德，唐任同州刺史、藤国公；位隆四岳，望重五都。父＊，周任泗州司马；高赞六条，德光千里。夫人花发萼，条分月桂之芳；瑶渚疏澜，液派星河之润。既而功容早著，高媛於华宗；秦晋匹谐，遂言归於李氏。即通议大夫行都水使者、上柱国李思爱之妻。
袭爵於夫，名光命妇。入陪丹禁，升凤阙以锵金；出历彤闱，降龙庭而振玉。於是内融妇德，外阐母仪。贞顺之心，不移於声色；邕和之性，无爽於风猷。岂图草不忘忧，花非长乐，但以晦明舛候，遘疾於京，从驾还都，遂终於路，享年廿有七。於时愁云蔽月，掩璧彩以沉辉；苦雾珑星，映珠光而寝耀。即以其年权殡私寝。今灵著演庆，神蔡吉祥。粤以大唐神龙元年岁次乙巳十一月丁丑朔九日乙酉，窀穸於都城南八里之原，礼也。嗣子崇宗、崇基等，长就髫年，奄罗穷罚，泣高天而莫遂，悲厚地其焉如。爰纪嘉猷，式题玄矗。其文曰：
承天启祚，益地开疆，峰高望远，源浚流长。母仪垂裕，姒则收彰，攒星表德，孤月腾芳。阅川易往，戈日难留，始凝朝露，俄迁夜舟。木落原回，草密林幽，谁家蒿里？非我春秋。
（录自《洛阳出土历代墓志辑绳》）
№神龙００６
【盖】
失。
【志文】
大唐故郭处士墓志之铭并序公讳盛，字文贞，太原人并州刺史之後。昔剖符代表，恩及□鞭；□土汾阳，期标竹马。因官宅土，遂居此焉，今为潞州黎城人。祖钦，隋朝请大夫、行江州司马；忠於国，俭於家。父侠，唐朝昭武校尉；贞列当时，风云贯代。惟君博学多闻，升堂入室，依仁游艺，日就月将，琴酒自娱，高尚其志，於圣历元年九月十四日终於家第，春秋六十有四。君怀慷慨，志在孝廉，松竹无以比其清贞，兰荪讵可芬馥。不谓隙光易谢，风树难停，石火不留，逝川长往，行旅伤悼，亲戚长□，呜呼哀哉！夫人彭城刘氏，芳姿绝代，仪同□□，敬迈季兰，四德遐闻，三从远著。不谓凌波翳步，俄消罗袜之尘；春草□□，久散锦笄之色。神龙元年五月廿二日，卒於内寝，春秋六十有二。嗣子元曜等，远痛劬劳，深悲罔极，更开坟壤，重理泉堂，棺椁加新，衣衾易旧，以神龙元年岁次甲辰十一月丁丑朔九日乙巳，葬於黎城县城西南三里平原，礼也。其子神智，以延载元年四月十九日卒於家第，秀而□实，石火遄锺，今卜新婚，娶於盖氏，其地则傍隈峻屺，对岚白之将军；面带蒿陵，有悼公之姊妹。粤恐阴穷律变，移溟海於桑田；地是势非，沦高岸於邃谷。用刊贞石，记以铭□。其词曰：
望表太原，胤承期竹，心台珠莹，气岸风肃。薤露□辉，移光罢淑，地久天长，春兰秋菊。又前夫人董氏，礼遵四德，训禀三从，以永淳元年五月□□初寝合葬平原，礼也。恐时移代没，金石可销，刊石为铭。
（录自《隋唐五代墓志汇编》北京大学卷第一册）
№神龙００７
【盖】
陈君之铭。
【志文】
大唐故三卫队正陈君墓志铭并序君讳师，字则，颍川许昌人也。原虞承禅代，握其姓之开家；夏禹达昌，□□公之起邑。爰以司徒徵用，缙绅之业弥隆；太守能官，箕裘之祚流裔，遂使何不异，鸿鹄之志於九皋；何载不奇，凤鸣於千里。太丘令之星德，无复假人；曲逆侯之光荣，果傅其嗣。曾祖横，良玉比德，璋君子，博考书史，梁辟为秘书郎。祖尚，瑰琦孕性，温恭在身，明经无深，术数不测，陈辟起家著作佐郎。父宗，学擅九师，道穷七翼，衣冠子谒者从员外郎。君以实树生庭，谢家之贤子；金柯植室，韦诞之明珠。代袭簪缨，相辉冠盖。文则雍容於公府，武则列肃於朗端。用行舍藏，进退可度。承一言，慕一善。所为者孝矣，所仰者忠矣。岂以降年不永，绝问礼於曲台；积善无徵，遂失望於丹阙。神龙元年八月廿日，卒於私第，春秋八十二。夫人张氏，英灵克著，淑德孤标。安昌侯之门家，司空君之盛族。爰属早丧，长□□埃。俄奄容辉，颂琴将歇。以神龙元年岁次乙巳十二月丁未朔十四日庚申，合葬於千步碛北之原，礼也。长子楚璧，次子楚璋，幼奉庭训，早齿博风，别同异於胶庠，辩尊卑於桥梓。情敦罔极，不悲於昊天；志尚多闻，终期於卜地。仲由之痛亲讵切，陶侃之励士非深。恐以屺岵无疆，陵谷迁改，且境带长川，控临三亳。北邙南望，昔贤岂齐於一朝；温洛不竭，斯乃坐符於千古。
其词曰：
虞朝命氏，夏启封疆，爰以司徒，弥隆荣光。方以太守，簪绂克彰，前晖後美，誉积兰芳。惟祖惟考，德义守常，髫年克俊，绮日逾良。业锺祸福，运偶兴亡，伫刊坟典，俄陨风霜。实书今室，亦奠椒浆，广被成子，长箪虚林。礼依同穴，迁窆北邙，尘凝空馆，云赴重岗。川惊过渍，景迈穹苍，朋故泄涕，里怀伤。吁嗟龙匣，永奄玄堂！（录自《隋唐五代墓志汇编》洛阳卷第八册）
№神龙００８
【盖】
失。
【志文】
大唐给事郎守杭州监官县尉费□妻薛氏墓记惟薛夫人去神龙元年九月九日，终于楚州淮阴县，遂使进发入都。以其年岁次乙巳十二月丁未朔十四日庚申，葬于洛州洛阳县□阴乡界上东门外三家。
（录自《隋唐五代墓志汇编》洛阳卷第八册）
№神龙００９
【盖】
失。
【志文】
大唐路氏故夫人墓志铭并序夫人讳玄式，其先扶风人也。粤若伏波流誉，威名振於北军；持节腾声，宏功建於中垒。自兹已降，弈叶重光。曾祖深，隋任骠骑将军、陕州刺史。题舆效积，大树标功。方籍理於外台，亦擅能於分陕。祖财，唐任豫州司马。天下令望，海内具赡。既着于官联，化亦兼于邻邑。父玄式，唐朝任曹王友、朝散大大、上柱国、行陈州司马。言出无择，动必中规。前作范于天人，后分荣于陈郡。夫人弱不戏弄，雅善风仪，克振徽音，嗣扬洪烈，动必从於保傅，退无舍於诗书。
孝友因心，冲虚得性。手执箕帚，躬亲纺绩，内言不出，中愧韦修。邦族仰其柔风；宗姻傅其淑问。何图寿仁虚说，与善徒欺。千□未穷，百龄俄荆春秋年卅九，终於私第。粤以神龙二年岁次景午八月壬申朔一日壬申，殡於北邙山泽村西南原也。呜呼！生涯遽尽，弃□□而偏沉；晷运遄侵，委凤桐而半死。齐体路循范，□生绮簟，思尽庄楼。宾馆屡忉於ゼ文，玉屏几伤於余桂。勒铭幽隧，永芳猷。
爰不才而为颂曰：
天姿琬顺，妇德幽闲，蝉联茂族，舄弈高班。百龄遽尽，千祀无还，月苦荒穸，风悲断山。沉形地下，流声代间。
（录自《隋唐五代墓志汇编》洛阳卷第八册）
№神龙０１０
【盖】
失。
【志文】
大唐故游击将军检校虢州永丰镇封上柱国张君墓志铭并序君讳淑子，字□元，河南洛阳人也。昔黄帝之子四十九人，或□□□□外蕃荒服，分宅土，锡族命官，宗氏因此而生，□□自此而著。□□锺山之秀质，神嶷有闻；播金石之□声，风仪早振。□□□於两□，冠祓曜於五湖。所以平子铿锵，名流南□；茂元璋汉，□润□阴，并详之前典，可铭言矣。曾祖言，朝议大夫，行吉州司马。□参士佐，职贰藩维。位亚适侯，锵金□□。祖筠，朝散郎，泽州高平县令。父师，朝议郎、行威州威化县丞。并伫绾银黄，职参铜墨，绚河阳之文□，类单父之优闲。政洽歌□，尘起范丹之甑；誉隆驯翟，风清密贱之琴。公干局贞明，风仪秀逸，内珑瑶碧，若云汉之含星；外藐英□，似冰壶之□镜。断蛟申志，佩犭表诚。昭茂略於摧凶，炳元勋於制敌。□立委□，妙选英贤，瓜时而代，必资忠杰，遂擢公游击将军、检校虢州永丰镇□，有防萌之妙策，设备顶之宏规。加以志孝因心，非关望於南梓，贞和体性，方伫括於东筠。然诺轻於百金，文友重於连璧。信乡闾之领袖，赞邦国之贤良。岂谓积善无徵，奄先朝露。济川盈泣，黄陂滔阅器之流；丧日流灾，□落棠之景。忽以神龙二年七月十七日终於尊贤里之私第，春秋五十有七。嗟乎！隙驷不留，佳城遽奄。即以其年八月十九日葬於北邙山，礼也。嗣子温王府执仗允恭，擗踊昊天，悲切厚地，哀感霜露，痛彻玄泉，惧陵谷之推移，寄贞琰而扬馥。镌碑刻石，用纪遐龄。欲宣德范，乃为铭曰：
玄既分，清浊方冀，锡宅土，山河列位。猗欤张君，含芷□，功名鼎弦，见仁藏器。其一。孝敬心，霜露怀戚，言重断金，义轻连璧。寮友具瞻，乡闾痛惜，鸿烈无朽，芳猷日益。其二。哲人既往，贤懿斯亡，悲缠昊田，痛贯严霜。青春非我，玄夜何长？攸攸□隧，寂寂封疆。其三。荒丘欲暮，□域含烟，林柚夏泽，松挺秋天。亭亭迥树，藐藐孤埏，英声百代，茂轨□中。其四。
神龙二年岁次景午八月壬申朔十九日乙丑（录自《隋唐五代墓志汇编》洛阳卷第八册）
№神龙０１１
【盖】
大唐故李府君墓志铭
【志文】
大唐故左监门率上柱国李府君墓志铭并序夫有大灵司帝，搏弛宰人，则乾坤不竭其景福，公侯相因其禄位。象贤钟鼎，犹八气之乖时；君子衣冠，若五云之代序。是知弥给万物，挥发九功。况伯阳而论道，须庭坚而迈德。不然，岂能使神造委锐，必复其初者乎！君讳□，字长雄，陇西狄道人也。本性徒何氏，源夫地雄北土，□冠陇西，蔚为台辅之门，代袭山河之贵，斯则士林之称首，无待一二。□□曾祖和，魏骠骑大将军；降星辰之精，纵风云之气，天姿秀峙，壮志孤标。行为师范，则天下挹其清徽；言为准的，则海内称其博识。祖肇，周使持节抚军将军、左金紫光禄大夫、邺县开国侯，赠恒州诸军事、恒州刺史；铜符受镇，玉戚巡天，汉社书勋，周坛拜爵，机神不测，忠孝有邻。富贵应而蛟龙起，君臣迈而凤凰集。父□，隋车骑大将军、濮阳县开固伯；宇宙奇姿，琳琅秀异?精论达於今古，惠化穷於鬼神。文学清高，自有秋天之拟；游谈其，非无月旦之名。大夫称三独之雄，余芳可记；尚书为八座之首，遗爱尚存。实朝廷之羽仪，为缙绅之领袖。公大名之后，积庆之余，豫章七年，早知成器；凤＊五色，卓尔出郡。策第既高，解褐朝散大夫行雍州终南县令。
驭仙凫於渭渚，□□驯辇；骋骥足於长途，四闻食骏。奸吏闻风而遁迹，吉士仰德而来仪。神明为肃物之贵，清白作当官之务。改任书台府骠骑，俄除真化府统军，又迁东宫左卫率府勋府中郎将。志厉风霜，诚贯金石。畜横戈之意气，有案剑之英声。又转左监门率，授上柱国、封狄道县开国男。龙楼□，鹤□朝开。
春闱之事业已高，露冕而嘉声自远。实有即文□角，兰室桂树之尤徵者□。尔乃赢金虽满，唯开六艺之图；拱璧不先，独步九流之派。窥太学而非奥，览群言而既迹。悲夫！仲卿禄尽，康成命极。柏梁空在，蒿里无归。白驹既没，青乌遂兆。
春秋九十有四，以总章二年正月十一日薨於五祚里之私第，呜呼哀哉！宸吁嗟，朝缨沮丧。况门人故吏，百身何赎者乎？公妙返冲和，精通语点。悟遗文之糟粕，因时则行，□□几之户牖，修方莫变。故能出忠入孝，开物履祥，任道而安时，功成而遁迹。□同谨如，下济慎终，国士惟亲，其久益家。人不闻其喜愠，适可寓词陈轨，岂存□弱□。呜呼，已矣哉！五福倍终，九龄潜往，惜天涯之不造，抚人事而何言。嫡孙肃州诸军事肃州刺史择子，血洒高堂，心摧臣室，攀风树而无及，叩泉扉而殆荆已稽先远之期，爰卜归真之宅。即以中兴神龙二年岁次景午十一月辛丑朔六日景午，迁窆於雍州＊县唐村之原，礼也。固箫楚挽，唳出於通庄；画柳朱︶，逶迤经於广陌。即长杨之旧里，邻终南之故宅。风飒飒而吟松，霜凄凄而泫柏。德有秀兮声有芳，翰为纪兮墨为章。其词曰：
五十七其一曰：皓皓白云，高阳始兮；溶紫气，灵奚礼兮。祖德能事，天人倚兮；孙谋大业，公侯侈兮。其二曰：开山掘海，雄武巍兮；奠璋拜玉，声景飞兮。高门厚地，冠冕□兮；宣慈通理，瑰宝称兮。其三曰：百乘无为，国胥悦兮；九卿有位，庭对越兮。痛矣龙门，摧具阙兮；惜哉高汉，颓明月兮。其四曰：
滕室开兮楚挽吟，幽开闭兮蒿里阴。凤栖悲兮□寂寂，□灭兮隧沉沉。黄泉去兮何时返，白日归兮此夜深。古人题石不生金，山芜树拱独伤心。
（录自《隋唐五代墓志汇编》陕西卷第三册）
№神龙０１２
【盖】
大唐故刘府君墓志铭
【志文】
大唐故朝议大夫行眉州司马□国公士刘府君墓志并序公讳仁，本彭城人。
大父因官徙洛京，谋孙便居於＊内，故今为洛阳人也。纂尧昌绪，分帝子於唐□；仕汉疏宗，袭元王於□甸。乘轩拥盖，历代闻四马之荣；笔阵书林，每□见二龙之骋。祖昶，隋任赵州象城县令；父明，唐青州录事参军；并羽仪朝野，翼励缙绅，百里韵於行歌，六司钦於坐啸。公材器莫对，词令不群，岁在摄提，下星精之粹气；时惟柔克，禀云之贞灵。怀橘表异於绮年，指梅标奇於＊岁。及乎志学，遍涉经史，仅登弱冠，尤擅文章。立身之资，孝友忠信；行己所尚，中和庶几。故能初筮来宾，当年入仕。解褐郫县尉，声高调下，光佐弦歌，绩事制文，荣毗锦礼；秩满，授司农上林丞，转授导官令，又授太仓令，又任太府寺左藏令。
枇杷橘栗，韵天子之篇词；黍稷禾麻，允庶人之出纳。迁洛州垣县令，又拜并州阳县令，又迁眉州司马。所居则理，其政不烦。庞统非百里之才，遽辞虚□；长孺是两京之望，聿就题舆。方期亮采时明，□勋宏业，岂谓皇家失□，司禄谬愆。
以神龙元年十二月十四日薨於私第，春秋七十有五。呜呼哀哉！长卿忽诸，唯留封禅；巨源不救，□降玺书。准式赠物五十段，粟五十石。所谓生荣死哀，能毕景午□岁，幽明咸吉。以神龙二年十一月九日迁葬於洛城东北七里□□山原，礼也。斜瞻缑氏，白鹤回翔；□对洛阳，青乌永固。地形起伏，多龙虎之奇；川势流通，积风烟之□。安措之所，今昔无俦。嗣子宾□：哀哀罔极，切切相视，痛贯终身，孝□於祀。铭曰：
在秦启国，开楚隆家，彭城南控，中山□斜。分苗散叶，铣萼琼花，弈载有嗣，□擅英华。一。丹穴凤鸣，青田鹞□，八音五色，一举千里。乃尉县寮，亦文亦□。乃统京职，有纲有纪。二。一□近甸，是资妙选，六条佐藩，实委允元。
□□□□，三蜀无喧，谁□积德，空余立言。飘飒远仕，零落他乡，去时赫弈，来日苍茫。□东之，北山之阳，龟言此吉，鹤兆云藏。四。旌绋迟回，烟云惨忄栗，仅方凝雾，佳城见日。地厚泉深，天高风疾，千秋已矣，孝思长毕。五。
（录自《隋唐五代墓志汇编》洛阳卷第八册）
№神龙０１３
【盖】
大唐故袁府君墓志
【志文】
大唐故朝散大夫行同州澄城县令上柱国袁府君墓志君讳祚，陈郡阳夏人也。
以神龙二年五月卅日终於洛阳私第，春秋六十有四。以其年岁次景午十一月辛丑朔廿日庚申葬于北邙北原清风乡，礼也。长子招庆，次子休。
（录自《隋唐五代墓志汇编》洛阳卷第八册）
№神龙０１４
【盖】
失。
【志文】
大唐故亡七品志铭并序亡尼宫者，不知何许人也。禀秀仪，资灵容，□□婉顺，乐闻内法之言，娥沉於壁月。以神龙二年十一月日卒於某所，春秋六十有六。即以其月廿日窆於咸阳原，礼也。凄怆郊野，□凉封城。重阳季月，讵傅秋菊之文；大夜穷泉，即对寒松之隧。其铭曰：
百年俄谢，千金莫□，忽去禅林，奄□□里。月苦宵映，风悲昼起，荒隧冥然，佳城□□。
（录自《隋唐五代墓志汇编》陕西卷第三册）
№神龙０１５
【盖】
大唐故怀州刺史赠特进耿国公武府君墓志之铭
【志文】
大唐故怀州刺史赠特进耿国公武府君墓志铭并序尚书考功郎中苏撰公讳懿宗，太原文水人也。则天大圣皇后从父昆弟之子，周文穆皇帝之曾孙，行台左丞、追赠太子太保蜀王之孙，仓部郎中追赠河内王之子。昔后稷公刘之累仁，文考武王之丕命，前史书之备矣。先后於彼新邑，造我旧周。光宅四表，权制六合。本枝旁荫，维岳降精，公实禀焉，德成而上。始以门调补太子右千牛备身、泽州司法参军事、泉州司兵参军事、都水监丞，封六安县开国公，食邑一千户。三为水衡都尉，二为司农卿，一为殿中监。天授建元之初，朝廷从鼎之义，乃分太社，俾侯东藩，封河内郡王，食邑五千户。复为左右金吾大将军，三为司属卿，三为洛州长史，历魏、汴、同、许四州刺史，三为怀州刺史，一拜营缮大匠，一为神兵军大总管。神龙初，皇帝纂尧抚运，祀夏乘历，降爵为公，徙封於耿，仍食邑三千户。转太子詹事，重牧於怀。神龙二年六月十八日遘疾，薨长安之延寿里第，享年六十六，追赠特进，赐物二百段，米粟二百石。丧事官给，葬日量借帐幕等力，仍令京官五品一人检校。呜呼哀哉！公始则高洁清明之量，畏威持重之望。百炼无以比其锋，三倾无以侔其状。参乎粤不可测已。於是达乎政体，闲乎国章，人有举直，物无干峻。卑位养能，大机骏发。
惟月之序，登用九卿；仁风其杨，作为九牧。□伏而尹河是寄，诘奸而式道有光。
皆为代垂范，自公俾。暨林胡作患，草□幽燕，师兵总乎出律，料敌期乎善战。
无不列在史官，藏之王府，其余可略而详矣。公宪章惟古，文武在躬，动则斯通，静而能镇，失得沿理，曾忘怵惕，范围满虑，必戒骄矜。知微知彰，有始有卒者，公之谓矣。故门惟鼎食，居若布衣，孰云达观，不享难老。粤以其年十一月廿六日於京城南旧茔，礼也。路车此赠，俾秦诗之多感；甲骑纷如，犹汉臣之宠数。
渭城东望，终岳南临。草芒黄而有风，松暗漠而无景。宛其永往，共尽何言。有子鸿胪丞履贞等八人，泣血长号，因心□养。其铭曰：
崇崇戚，休有其光，夙奉邦国，久而弥芳。葬之中野，于何彼苍，身与代隔，名与风翔。飞飞旌，摇落烟霜，永玄夜，空闻白杨。
景龙元年岁次丁未十一月乙未朔廿六日庚申（录自《隋唐五代墓志汇编》陕西卷第三册）
№神龙０１６
【盖】
大唐故宋府君墓志铭
【志文】
大唐故正议大夫使持节延州诸军事延州刺史上柱国宋府君墓志铭并序君讳祯，字麟福，广平人也。其先微子，绍段之後，封於商丘，至乎失祀，以国为姓。汉文就徵，昌以贤明定策；光武钠谏，弘以正直见亲。事光载籍，可略言矣。曾祖虔，隋莱州司功参军事；祖公弼，皇朝蒲州长史、渠蔚二州刺史；父大师，洛州司法参军事、密县令；以文无害，作吏循良。父则高其望门冠，子则审其卿位。君幼而风神孤秀，长而好尚必奇，少习戎武，故明权变，始从溟海之伐，方骞渐陆之仪，授上柱国。仪凤二年，黄门来侍郎恒虔奉芝诰，礼备于招。
始解褐授昭武校尉、利州嘉川府左果毅都尉。戎昭致□，君实有之。垂拱二年，授游击将军、幽州昌平府左果毅都尉，又加宁远将军、除忻州秀容府折冲都尉。
守边得李牧之略，保塞用严尤之要。寻制举高第，改授朝议大夫、涪州刺史。属戎渝梗叛，忠万流亡。君殄灭逋丑，招抚离散，策勋叙效，王命是加，授大中大夫、平狄军大使、兼朔州刺史。细柳开营，桑乾饮马，胡人不敢南牧，无复风尘之惊；祭其北门，长无烽火之事。圣历二年，授庆州刺史。长安三年，又加正议大夫，除延州刺史。屡养丹，累崇朱绂，出守蒙河润之福，来朝有绣衣之命。
俄而赐告归田，谢休私馆，遽兴文子之叹，奄见藤公之概君清畏人知，强不避物，崇易简之化，弘宽惠之音，盖有国之良臣者也。前夫人钜鹿魏氏，舞荣先落，蒿泉已古；後夫人河东薛氏，正平县君，淑质明惠，德音凝举，既闻葛覃之节，实有卷耳之劳，言佐君子，事先家国。前终於延州府舍。而龙剑先沉，终合延平之水；武子成寝，即在西阶之上。神龙二年十二月二日同迁於偃县西北原之礼也。
魏夫人子太子右内率府兵曹参军事、上柱国、朝议郎芬，悲风树之不停，惧陵谷之迁徙，式雕金石，以载铭焉。其辞曰：
於维明德，松劲兰芬，潜机运武，惠政扬文。北镇塞垣，西临边□，然明调俗，郅都静寇。河润九里，奏事第一，归老悬亘，如何斯疾。邙山封壤，□□墟墓，元凯依然，嗣宗长顾。日改月化，露浓烟积，泉门兮不开，幽宫兮永夕。
（录自《考古》一九八六年第五期）
№神龙０１７
【盖】
大唐故王府君墓志铭
【志文】
大唐故银青光禄大夫行内侍上柱国赠左监门将军太原王府君墓志铭并序昔凤鸣神岳，文王开积德之基；鹤翥缑山，太子肇昌宗之绪。嬴秦启霸，拜三将而连衡；炎汉乘时，封五侯而列国。貂蝉在魏，侍中承顾问之荣；龙马浮江，尚书籍纳言之宠。由是衣冠不替，昭彰於汾晋之间；人物挺生，籍甚寰瀛之内。岂止家风祖德，见重当今；琼树瑶林，传芳旧史。公讳文，字景冲，太原人也。曾祖宝，梁竟陵王祭酒；梦苑陪游，楚宋耀鹏之辩；睢园首席，梁枚擅词赋之贤。
祖洪，隋长沙令；训俗化人之政，烹鲜制锦之谣。狱讼知归，循良是赖。父老脱屣轩冕，啸傲池亭。嵇中散之十生，无为为贵。公早怀移孝之诚，雅扶事君之节。
才逾弱冠，入奉储国。乾封之年，锡符行事。禅云亭而捡玉，礼日观以纵金。徙跸回銮，策勋颁爵，授武骑尉。随恩例也。补文林郎，直内城，累迁至朝请郎，行内坊典直。礻失满，授内侍省宫闱丞，屡迁朝议郎、上轻车都尉，俄授太子典内。出天春官，年移□纪；趋驰丹陛，时更十载。申□宠延宸，荣冠□夷。神龙元年二月，遂拜内侍。公志守冲，操逾铁石，辞封让爵，□□用嘉之。又授银青光禄大夫、上柱国。将欲尽心左右，毕力阶墀。未承几杖之恩，遽见栖{任鸟}之酷。奄以神龙二年四月十三日，薨於洛州河南旌善里之私第，春秋六十有五。
呜呼哀哉！圣皇悯悼，恩礼又加，追赠前勋，方隆後命。制赠左监门将军。持为度二七人，并给灵舆。即以其年岁在景午十二月辛未朔三日癸酉，窆於川原，礼也。嗣子守慎等，属惟命继，道实天经，追怀莫大之慈，爱笃慎终之义。生尽其养，没尽其义。松树要在，暑往寒来。刊石勒铭，庶天长而地久。其词曰：
肃肃我祖，国自文王，白狼贻贶，丹凤呈祥。梁山峻极，淮水延长，积德余庆，符表克昌。其一。鱼庭习礼，鹤卫司兵。再典戎律，翼奉神京。郎官入践，紫闱飞声，阶墀有誉，抱鼓希鸣。其二。衅锺辰巳，德丧人琴，青乌爰敌，白鹤□临。良交洒涕，孝子崩心，野田埋玉，碑石生金。其三。白日西暮，黄埃四昏，野穴□鼠，重皋敛魂。孤杨对阙，飞蓬塞门，人生到此，天道宁论。其四。
（录自《隋唐五代墓志汇编》陕西卷第三册）
№神龙０１８
【盖】
唐故奉御吴府君墓志
【志文】
大唐故尚药奉御上柱国吴君墓志铭并序君讳本立，字元惮，濮阳人也。原夫门宗赫弈；缨冕蝉联，纂玄胄於高辛，导灵源於季札。四方来定，汉申征伐之威；三国同时，质擅文章之美。葳蕤史籍，可得言焉。曾祖敏，陈夏王府谘议；雍容兔苑，肃穆龙楼。高辩既对於雄风，雅思早闻於赋雪。祖季，隋朝散大夫、行贝州临清县令；干局弘济，思用淹通，命也将行，初临密县，天乎不与，遂殒太丘。父嗣，皇朝朝议郎行太医令；公望公才，人纲人纪，芳流後叶，名峻当年。君含祖宗之烈光，受岳渎之休气。诫慎乎忠肃恭懿，恐惧乎宣慈惠和。孝通神明，黄香扇枕；友于兄弟，锺毓同车。介象仙才，先知药性；葛洪达士，早擅医方。永徽元年，医举及第，寻授太医监，俄转令，又任太子药藏监。则天大圣皇后仰祗灵眷，俯顺歌，燔柴告天，埋玉报地，鸿恩广被，荣班载加。万岁通天元年，授朝散大夫。君名重胜流，德参前辈。
海鱼之祥既应，火龙之服频彰。又加朝议大夫。神龙二年制授殿中尚药奉御。天官师属，汉秩分曹，既擅誉於一时，遂践荣於六尚。非夫德侔扁子，名拟桐君，则何以允副宸怀，祗膺重寄，时属圣皇顺动，御八骏而指咸京；群从扈行，驾六虬而辞洛邑。方冀享年眉寿，翊化台庭，岂图坏木兴歌，萎兰下泣。以神龙二年十一月五日，终於阌乡县。宸襟轸悼，朝列衔悲，即以其年十二月廿日，葬於川东原，礼也。地若九京，衢如五甫。青乌勘兆，先埋任叟之魂；白马临坟，遂瘗张公之魄。嗣子履贞等泣血三年，加人一等。松楸萧瑟，孤坟之域已开，日月居诸，丰碣之大须纪。其铭曰：
弈弈繁祉，悠悠远庆。以德命官，资封表姓。轩冕相烛，银黄交映。东汉奇功，南阳美政。其一。公侯必复，薪堂克傅，禀灵於岳，受爵於天。智穷炙果，辩析离坚，闺门星集，襟怀月图。其二。桐君比名，葛洪校实，屡践荣位，载膺崇秩。声已闻天，才优捧日，朗朗仪峻，堂堂气逸。其三。辅仁无验，与善虚传，奄歌粱木，俄悲逝川。五百年樗里之坟，城池改作；三千岁胜公之墓，仪卫不前。
恐芳声之有泯，勒贞石於幽埏。其四。
（录自《隋唐五代墓志汇编》陕西卷第三册）
№神龙０１９
【盖】
大唐故银青光禄大夫□□□侍郎赠礼部尚书韦府君墓志铭
【志文】
大唐故黄门侍郎兼修国史赠礼部尚书上柱国扶阳县开国子韦府君墓志铭并序秘书少监兼修国史兼判刑部侍郎上柱国朝阳县开国子岑羲撰中书舍人郑制铭夫天降贤才，必偶昭明之后，俗登仁寿，式资恭懿之臣。观稷契之升朝，则知惟尧之德；鉴闳散之膺辅，允叶隆周之祚。其有德冠前烈，道光终古。发挥词诰，润色於皇猷；模楷彝伦，范围於士则。则我韦府君见之矣。公讳承庆，字延休，京兆杜陵人也。曰高阳启胄，宏才冠於一时；大彭开绪，茂绩光於九伯。虽时更质文，代有升降。黼衣朱绂，随五运而克昌；累相通侯，一袭千龄而不坠。曾祖瑗，周冬官司金上士，隋阳武郡令，才实兼人，位不充量。祖德伦，皇朝瀛州任丘县令；高尚余年，道在礼义，贵非轩冕。父约，皇朝尚书左丞、御史大夫、右御史大夫、同凤阁鸾台三品、纳言、博昌县开国男，赠使持节幽州都督；忠谟命代，风范冠时。至公存乎庙堂，懿业昭於筒册。公承家崇轨，禀天淑灵。生而含章，自兼於黼藻；弱而通理，潜曜於璜。天经地义之方。道贯心极；体二邻几之粹，冥符性道。弘量足以轨物，雅范可以敦风。动合名教，言成训典。柔嘉外宣而不为浮荣之饰，辉光内映而不运察之明。行必先人，事则後物。是以德不标峻，仰之者山高；道不求通，挹之而海富。加以以采摭坟史，网罗词艺，研精义窟，与荀孟而连衡，高步翰林，共杨班而方驾。年甫廿有三，太学进士，对策高第。邓林一枝，方膺大厦之构；昆山片玉，郁为连城之宝。自是价重天下，声高海内。廿四，随牒授雍王府参军，累迁王府功曹参军。睢园之游，莫匪於邹马；燕馆之侣，争先於枚穆。公纵横辩议，雍容文雅，载光曳裾之选，久陪飞盖之游。属朱邸升储，黄离应象，妙求端士，直步春闱。拜太子通事舍人，累迁太子文学司议郎。公道在忠义，言必古昔。怀奉上之诚，有犯无隐；励为臣之节，尽规补过。进谕善箴，副后嘉尚，辱赍缯帛。寻而戾园叠起，新城祸作。虽松竹之操，无改於岁寒；而瑾瑜之质，自混於炎燎。凡在旧僚，咸从贬黜。乃随例授湖州乌程县令。政革浮亻票，化昂淳简。导之以德，则俗不忍欺；齐之以刑，则人弗敢犯。犹是勾吴变克让之节，震泽被知耻之风。虽公然之莅太原，深思利物；子康之临单父，至爱留人；曷足云也。未几，巡察使以茂政尤异上闻。敕授魏州顿丘县令。公操履端洁，心存博爱，贞亮以固其中，仁明以临其下。虽冀方楚塞，土有中外之殊；而张风设法，政无优劣之异。寻加朝散大夫，迁太府寺丞，转礼部员外郎。居卿丞之地，列推贤；升礼闼之曹，一台称妙。丁纳言府君忧而去职。
鲁高柴之淳至，泣血三年；孟献子之居丧，加人一等。於是躬运坟土，手植松柏，庐侧枯柱，枝叶再生。非孝通神明，诚感天地，不然，卉木曷以臻兹？服阕，除凤阁舍人、内供奉、兼掌天官选事。自体国分官，以为人极；开物成务，式代天工。庶政攸归，丝纶之寄为重；九流是总，衡石之地尤先。公入掌王言，语晋与长舆比德；出参铨管，在魏与平叔齐声。非夫重望，孰谐佥属。公履正逾贞，持平不挠。虽惟允枢揆，而有误权豪。寻出为沂州刺史。则天皇帝提衡宅海，旰食经邦。悬日月以昭临，式明非罪；张寰区而作，必在惟贤。特降恩勃追还，正除中书舍人。寻丁继亲忧去职。公生尽其养，孝德攸闻；没致其哀，孺孺过礼。
恩旨权夺，复居旧任。公冠冕词宗，弥纶学府。虽便繁百奏，吐洪河而不竭；密勿繁机，洞灵台而毕综。由是上简宸听，骤回星纪。寻以疾罢。改授太子左谕德，迁使持节豫州诸军事，又迁虢州刺史。公正以持身，德以被物，仁声与和风共远，惠化比时雨俱润。遗爱所及，荆河结於去思；茂政必闻，虞虢歌其来晚。奏课连最，绩用居多。寻迁太仆少卿、天官侍郎，又授凤阁侍郎，兼知政事。公望乃时宗，才称王佐。拔奇取异，跨蹑於山卢；献可替否，仪形於旦。自再司流品，三入承明。尝与季弟互登其职。一时归美，四海荣之。而行高於人，遂贻诬毁。
忽以非罪，殛於循州。天鉴孔明，载从昭雪。制辰州刺史。未拜，转秘书少监兼修国史，并列礼部侍郎事。修则天圣后实录成。有制赐爵扶阳县开国子，食邑四百户，赐物五百段；兼降玺书。又特奉勃撰则天圣后纪。圣文成。授银青光禄大夫，兼赐紫服。公穷通一指，宠辱不惊。处泰弥守於清贞，居屯不渝於志节。黄金可铄，暂＊垂天之羽；白无玷，复腾＊云之迹。以升延阁，以步礼闱。朝称善赏，苴白茅而拖紫绂，时谓得贤。非夫词赡班马，器周管晏，孰能被服恩荣，周旋禁闼。斯之盛者矣。寻除黄门侍郎，方当补衮揆路，陪告成之礼；锵玉宸枢，翼和平之化。而辅仁愆报，摧梁云及。邦人殒涕，若子□之云亡。名辈兴嗟，均叔宝之长逝。粤以神龙二年十一月十九日寝疾薨於京师万年县大宁里第，春秋六十有七。□中德侔厚载，仁深敦叙，言念宗子，有怀伤悼。特降令旨，遣中使临柩慰问，赐绢百匹，锡黼衣一袭。锦衾一张。□□皇□，缅怀近臣，载加追远，特降恩制，赠礼部尚书，赙米粟布帛，丧事所须，并令官给，咸率礼而加隆焉。
粤以其年十二月廿四日迁葬於雍州万年县义丰乡铜人原，礼也。公行归忠厚，志尚冲和，舍礼让以为心，践仁恕而成德。若乃事亲竭力，□戚称其孝也；忧国忘身，缙绅称其忠也；敦睦兄弟，闺庭称其义也；敬爱朋执，乡党称其仁也。诗云：
思皇多士，生此王国。王国克生，惟周之桢。公可谓当之矣。嗣子晋等，夙延庭诰，克嗣家声。践霜露以增绝，攀风枝而永慕。思述鸿徽，用旌不朽；窃循固陋，累沐清猷。官联叨国士之知，亲好忝恩腴之末。无鬼之色，虽均於有道；勒铭之丽，多谢於中郎。中书舍人郑，□簧学圃，藻缋词场，古之曹刘，当代迁固，式图懿业，庶光泉壤。其铭曰：
昭昭祖德，豕韦是国，赫赫家邦，龙乃饰。鸿勋既昌，迭彼翼商，儒术之冠，於休相汉。济美实繁，斯文亦焕，伟才出，明德幽赞。大父之业，克光累叶，中台之精，载发家声。副宰司宪，纳言掌衡，典墓垂烈，忠义作程。降生君子，允膺阙祉，德宗四科，言应千里。周旋礼乐，酝藉图史，温良晦朔，揖让终始。储坊礼闼，备职两宫，天人镜，推贤百工。舟利川巨，门荣栋隆，班迁志郁，张左词雄。石室共扃，＊闱兰绪，暂属鸾＊，方看鹏举。式慰士伦，允瞻朝序，岁聿云徂，时不我与。历数休祀，衣冠哲人，亨衢始步，穷壤九沦。逝日临子，悲年在辰，虚堂有夜，幽垄无春。顾接畴曩，叨延赏激，余擢纠绳，公居衡石。公拜东省，余参西掖，前後恩遇，暄寒心迹。义叶通家，哀深遇隙，抚遗孤之在疚，刊徽范而无ル。
（录自《隋唐五代墓志汇编》陕西卷第三册）
№神龙０２０
【盖】
失。
【志文】
大唐洛州合宫县翟泉乡章善里故朝议郎行秘书省太史丞左敬节，春秋六十有七。以神龙三年三月十八日卒於陶化坊私第，以其年四月六日殡于合宫县平乐乡之原。礼也。
（录自《隋唐五代墓志汇编》洛阳卷第八册）
№神龙０２１
【盖】
大唐故任夫人墓志铭
【志文】
维大唐神龙三年岁次丁未四月廿四日，雍州栎阳县严明府夫人任氏卒於延康里私第，春秋。粤若来五月五日壬寅权殡於雍州万年县＊州乡之白鹿原。呜呼哀哉！夫人有德有容，克言克艺，宜我家室，光我瑟琴，育子惟三，历年未十。
沉疾一构，弃此而亡，天乎天，何毒之甚？略铭之曰：
悲夫皇天，今我哭诉，兹妇柔哲，罔违德度。不知何愆，中年奄故，忍弃冲藐，俾予偏露。箧笥非主，脂粉犹香，听靡遗息，瞻无一光。去此堂奥，归乎野荒，临穴臆，风吹白杨。
（录自《隋唐五代墓志汇编》陕西卷第一册）
№神龙０２２
【盖】
大唐故崔府君墓志铭
【志文】
大唐故蕲州录事参军崔君墓志铭并序君讳师，字素臣，博陵人也，因宦遂家於此。昔周王以命历，惟永五等，分封齐侯，以霸道克隆，一匡区夏。其後公卿接武，贤良挺生，汉魏以还，风流鼎盛；晋宋而下，兰菊弥芬。曾祖志，北齐正信员外郎、息州长史；祖深□，梓州别驾、潞州长史；父大寿，早亡。君祖德与简牒相辉，家声与衣冠不坠，承百围之远荫，继三叶之灵根，侍戟紫庭，腰月地，解褐辰州参军，衤失满，绸蕲州录事参军。纪谬绳违，不避强御；怀贞履慎，有若冰霜。六曹资其纲纪，十部赖其风化。炎凉骤革，檀柘忽诸，年序告期，园庐式返，吏人攀仰，有去思来晚之谣；僚友推挹，得清谨公忠之举。将欲琢磨道德，莅职升平，遘疾弥留，奄辞人事，春秋六十有九，终於家。呜呼哀哉！邓攸无儿，怨诸天道；陶朱润室，竟入仙方。夫人刘氏，痛结颓城，悲生同穴。即以神龙三年岁次丁未五月戊戌朔廿三日庚申，葬於太行山之南月水之东丰润乡原，礼也。恐海变山飞，朝迁市废，冀丘坟之可辩，勒铭颂於幽房。其铭曰：
水发江汉，玉产荆蓝，爰有俊哲，蔚为时谈。资忠履信，自北徂南，辰陵擢颖，蕲春激贪。甫辞高衤失，言返旧庐，养生无验，辅德□虚。沉疴遽积，阅水虽居，凄恨泉壤，刻篆永与。
（录自《隋唐五代墓志汇编》河南卷第一册）
№神龙０２３
【盖】
失。
【志文】
原文词语混乱，颇可疑，姑存之。
银青光禄大夫使持节涪州诸军事行涪州刺史武当郡天国公杨府君墓志之铭君讳思，字泰，弘农人也。夫天地变动，水火风兮；死生驰骛，泡电空兮；子女玉帛，爱必终兮；象马园池，施不穷兮；志士达人，理玄通兮。汾水之北，河之东兮；我有竹林，归木雄兮；和合安乐，多绍隆兮；盘龙刻凤，拖蜿虹兮；积善余庆，兹为盛兮；□子孙□，裕后昆兮。望动三张，誉倾三贾。有仁可富，家设赈贫之仓；有德可尊，门开陆沉之馆。去神龙二年九月；今归葬曰死，用神龙三年八月七日，洛州合宫县之界内，北芒高塬为宅田。蛇茅四尺，所向无前；犀甲七里，何攻不克？指麾而空小月，呼吸而□贵霜。轻身重义，既当万人之敌；饮至策动，即预□夫之长。然则诃那在俗，莫匪天亲之死怀，襄阳寓居，是为释彻之同气。破六贼，降四魔，召冠法明，功参胜友，表裹置合，影响相成。非甚盛莫，熟能偕致。虽一门欢爱，田家之树不分；而四海悲凉，林公之先乃相。与来上国，访他山，尘沙匍匐於万里，土石勒求於一字。下官才谢兴公，人惠彦伯，东南风响，恨ヌ勒之无归；西北云，欣道安之不死。窃同偈颂，敢述铭云。
神龙三年八月七日（录自《隋唐五代墓志汇编》洛阳卷第八册）
№神龙０２４
【盖】
失。
【志文】
大唐故绛州绛邑府左果毅都尉□君墓志君讳俨，字思俨，其先太原人也。祖任京县，子孙因家於洛阳。自鹤驾游於云空，凫履飞於闾闱。灵源派□，仙胄代兴。曾祖绪，隋任洛阳县丞；志屈□霞，且徒劳於累秩；职班黄绶，独驰声於□京。祖寿，上柱国；父□，上护军；壮士衔恩占募，功参於柱国；轻生掉战，畴□动□於护军。君幼而行孤，长不俗偶，学穷武略，名预觐□，弓开而雀鸟惊号，剑□而白猿悲泣。爰升高义，擢授卫官，俄迁右金吾卫中候，又转颍川府别将，寻迁昭武校尉、郑州管城府□果毅，又除绛州绛邑府左果毅都尉。皆承□迁□，酬征劳也。南□□征，骤著鹰扬之，四罚五罚，累迁犀首之班。所□□拱北宸，环两曜之合璧；岂其魂游东岱，瘗千古之佳□。以大唐神龙三年七月一日终於长安，即以其年岁次丁未八月景寅朔七日壬申，权窆於合宫县平□乡北邙山原，礼也。河山千古，方深没後之悲；松贾三秋，非复生前之事。子进等哀缠露□，思起风□，式纪徽猷，遂刊贞石。其词曰：
惟君此生，遭遇升平，忠以报国，功以扬名。小年何促，高位无成。一辞白日，永隔幽明。
（录自《隋唐五代墓志汇编》洛阳卷第八册）
№神龙０２５
【盖】
大唐故李府君墓志铭
【志文】
大周上柱国怀州河内县景福府校尉李修己墓志铭并序君讳修己，字玄方，怀州河内人也。源夫保姓受氏，开国承家，层构□高，派流绵远，东周季叶，柱史播其芳声；西汉昌辰，都尉腾其义实。通家之门广，仙舟之誉载彰，海内挹其清流，天下仰其风范。斯并详诸史谍，此可略而言焉。
曾祖哲，隋任易州参军；祖＊，隋任青州司户；父楷，唐任怀州市令；并风概标举，璋朗澈，嶷然共嵇仞齐高，湛尔与黄陂等浚。或职参卿士，誉洽周行；或务总黎萌，声优断割。理剧旗亭之内，拨繁之中。任侠之党绝踪，□游之徒敛迹。故能载光庭玉，爰诞掌珍，弱岁轻生，慕班超之授笔；少年慷慨，效终军之请缨。以调露元年正月於定襄军占募，蒙授上柱国景福府校尉，畴军庸也。君早登行阵，亟经夷险，霜霭凋颜，风波耗体，竭其心力，继以晨昏，及此从班，逾增勉。将谓彼苍垂鉴，与善无欺；岂期此地斯安，歼良奄泪。悲矣夫！以大唐神龙三年九月四日，以遘疾，终於私第。及以其月十一日於丰闰乡道恭村北与夫人权氏同迁窆於太行山之平原，礼也。夫人发源天水，族茂陇西，今为秦州上わ人也。父展，唐相州林虑县令。璋内蕴，□菊外芬，故能迥秀苕颜，作嫔高族。而道长运短，遽先於泉扃；改厝迁神，竟同归於厚夜。呜呼哀哉！惟君游泳道德，佩服仁义，自家形国，资孝为忠，卒能保素丘园，终兹余岁，可谓令德具美，蕴智栖仁者焉。有子应全，克隆堂构，号苍以罔极，茹荼蓼以崩心。恐天长而地久，惧陵移而谷侵。敬腾徽於泉路，式播美於遗音。乃为铭曰：
启族＊古，锡命遐年，分流共派，合颖同阡。唐虞以降，秦汉之先，锺鼎不绝，冠盖相传。其一。气降中和，诞兹英杰，风韵标举，神情朗彻。内叶松筠，外贞霜雪，忠规武概，孤映独绝。其二。獯猃草窃，背德孤恩，天临日镜，涤除氛。预参薄伐，沾沐鸿勋，荣归桑梓，显□榆。其三。丹曜潜驰，玄流迅逝，箨殒春径，叶辞秋蒂。玉质金相，灰沉粉翳，德音可想，颂声无替。其四。
周朝君自营碑志，大唐中兴终。
（录自《隋唐五代墓志汇编》河南卷第一册）

●景龙
№景龙００１
【盖】
失。
【志文】
残（上残）公姓宗（下残）
（上残）都今为王屋人（下残）
（上残）监监。祖贵，栖遁不仕，（下残）
（上残）降灵凰翮不□□驹（下残）
（上残）谓积善无徵，刑随□□□魂（下残）
（上残）人扶风马氏，道著母仪，德（下残）（上残）阃韫令□於阑闺。椒花之讽（下残）
（上残）斯美。以景龙元年七月八日终（下残）
（上残）等忠孝忠诚，爱敬兼备。每思风（下残）
（上残）之号，宅兆开茔，群乌集块。以（下残）
（上残）七月□□十七日迁（下残）
（上残）也。白杨旌，魂车（下残）
（上残）日丽流琰天英，词掷地（下残）
（上残）先参百辟，後毗千里。惨等松（下残）
（上残）催年□波（下残）
（录自《隋唐五代墓志汇编》洛阳卷第八册）
№景龙００２
【盖】
失。
【志文】
唐故朝散大夫行洪州都督府丰城县令上柱国公士谯郡清河房府君墓志铭并序君讳诞，字文绚，魏郡清河人也。尔其金章墨绶，系唐夏而交晖；卿相公侯，腾魏晋而间出。本枝之盛，其在斯乎？曾祖献，隋朝议大夫、行襄州襄阳县令；教敷廉让，绩著清勤，名高问绢之英，道冠悬床之彦。祖泰，隋朝议郎、行青州录事参军；诱善如流，析繁不淖，清规同於月彰，素节等於霜凝。考□，唐处士，情疏轩盖，道狎岩泉，纵潘岳之闲居，浮仲长之广宅。若星辰挺□，山渎降灵。
幼乃淳温，长而明敏，杨乌谈天之俊，何以俦焉；孔宣问日之童，孰云最也。若乃兵机戎略之术，无异石公；浮云偃月之奇，有同孙子。由是屡摧肃慎之孽，频剿驹骊之魂，收功鹤柱之前，列赏兔城之外。以乾封年授轻车都尉，解褐授宣德郎、行沧州胡苏县丞。昔逢骥绊，屈骏骨於清涧；今遇鹏飞，振仙毛於碧落。驭俗以惠，抚位以仁，声盈碣石之区，誉逸贝丘之野。转任袁州萍乡县令，护军、公士如故。调琴演化，画棒惩非。迈王阜之□鸾，越鲁恭之驯翟。又任朝议郎、行黄州司马、柱国，经考□加五品，道赞六条，光□千里。功参别乘，懿躅遍於黄陂；德茂题舆，芳声流於赤岸。既而周运□□，唐祚再隆，贲帛旌贤，制举及第。俄授洪州丰城县令、上柱国，经考归致仕。望断冲牛之气，行迁埋剑之墟。
邑老攀辕，村童卧辙。嗟乎！天道不测，人事难原，两楹之梦忽诸，二竖之灾旋遇。以神龙三年八月十五日卒於建春里第，春秋七十有六。呜呼哀哉！惟君卑以自牧，简而能廉，孝友不孤，温恭必备。翱翔礼乐之囿，风仪与秋月齐明；游泳文雅之场，音徽与春云等润。汪汪焉，洋洋焉，朝野挹其楷模，乡里推其礼让。
痛於福谦不报，与善无徵，辞白日於长天，赴黄肠於后土。男修凝，吏部常眩掌中义切，膝下情深，申宅兆而衔哀，瞻蓼莪而茹泣。以景龙元年岁次丁未十月乙丑胡葬於邙山之原，礼也。灵需转□，望郊甸之苍茫，□旋翻空，听风烟之悯默。呜呼哀哉！爰占白鹤之坟，式启青乌之兆。勒石□□，掩质幽扃。其词曰：
□□□□弈叶璋，乃祖乃考，累历贤良。粤若君子，惟德之祀，茂绩泉深，□□□□。□兮□□□流兮东注，云□兮斧刃□□，风□兮悬剑之□。
（录自《隋唐五代墓志汇编》洛阳卷第八册）
№景龙００３
【盖】
失。
【志文】
大□中大夫使持节万州诸军事万州刺史上□□乙速孤行俨故夫人□□□□贺若氏之墓志铭并序（上缺）君□□人也。□□土开基，（缺九字）律分□□於（下缺）有（下缺）郡开国公□（下缺）侍□□徽□於公之甲第，故（下缺）傅□□之隆□□令族代绪□□之□□□□□□州刺史海□□□□□□布中和颂□变□□之俗（下缺）
□□□□以化洽祥□□□□其□□政□□□浮江愧□深仁□□□□唐右卫率□府□将右卫亲□□□检校□右屯营□骑太子右□□□□□□□州刺史□□□□□武库之□□□□克□□□□於□□於是□□□□任切□□分竹之□以求□而为务□□□□将□隐而为先夫人唯□□□□□□□中□□□□□体□气□连城□□□於龆年夙恭天植□□□□□□勤□生□□□□□□□□□之内承□□□□方阃阈之□□□□□□＊□□德无□□贞□□永徽元年四月二十一日□□乙速孤（下缺）
盥而□□笄而□□则（下缺）信□□金□夫人之□□也（下缺）田□□□福寿□□荣意行装於越期颐而并得岂□□□有（下缺）之□□□膏□□□以证圣元年八月五日春秋五十有一□於□州□□□□□□□使锦□韬□空思□氏之文□□□□□寄奈嘉之封（下缺）尘镜晨□□鸿□而吊影。是以筮兹鹤隧，启彼幽茔。礼具□□□□□墓□□□□日迁窆於醴泉县白鹿乡履中川，礼也。既而杨风霜气（下缺）艰难而永□□月空□□□□□扃独於佳城□纪□□之（下缺）□词勒嘉猷而未尽，庶桑田□变蟾（下缺）降□疾＊居宠命□□承晖□贞（下缺）性植□节情□恭（下缺）猷（下缺）蕙问□□琼□□□□□□女（下缺）善□□如□□□□□弥留遂移（下缺）□□□□□□玄夜，终辞白日。苦松（下缺）□□泉（下缺）
万岁通天□□（下缺）
（西安昭陵博物馆藏石，录自《昭陵碑石》）
№景龙００４
【盖】
失。
【志文】
大唐中兴故冯君墓志铭并序君讳雅，字谅，京兆之苗裔，汉冯翼之後，遗孙远派，□缨衤失於中原；因宦从官，遂为上党人也。祖殊，齐任州司马；父郎，隋任相州录事参军。君谅授轻车都尉。威棱夏日，勇励秋霜，万载标奇，芳传竹帛。任八谏府校尉。今者神香道远，无复返魂，既属幽泉，长辞叹矣。春秋七十有二，神龙元年正月二日，命归长夜。夫人王氏，春秋七十有五，卒於私第。□□景龙二年岁次戊申四月癸亥朔廿八日庚寅，合葬於州城南卅五里平原，礼也。龙□南望，狐堞北临，西眺黎源，东瞻□□，□□□胜，情深茹＊，痛彻蓼莪，恐□□□，□□□记，颂曰。
（录自《隋唐五代墓志汇编》山西卷第一册）
№景龙００５
【盖】
失。
【志文】
唐故司农寺主簿崔君墓志铭并序君讳日新，字子升，安平博陵人也。盖齐太公之後表东海者。其风泱泱，纯懿光烈，奋於百世。汉南山四皓夏黄公，长岑令亭伯，君其绪也。称谓之重，清华所宗。曾祖世立，齐侍御史、光州别驾、洛州长史；祖抗，扬州户曹参军，酸枣、义丰、祁阳三县令；父汲，河南尉、万年主簿、乾封丞，莫不行有过人，才不兼位。君符采澄练，机情秀发，浩如三江，芬若兰圃。故能和气中积，谦光外卑，不徼讦以干时，每优游以从事。弱冠明经高第，授郑州中牟尉，转渭南丞。
鲁恭昔莅，赵温前职，当剧善能，道存致远。迁宣州司兵参军，内艰不拜。钜痛将灭，既除，调补相州司产参军。范滂有声，胡广为最。时侍中怀公持节巡抚，涉河而北，至则深叹，还而以闻。即迁司农寺主簿。惟国之泉，莫议逋僦；如京之庾，已惩较杂。方期大用，遘此短辰。景龙二年太岁戊申七月卒卯朔五日乙未，卒於河南承义里之私第，享年有七。于是远迩耆德、缙绅硕彦，闻丧怛比，咨嗟失声。君之弟尚书膳部郎中日知，从父弟雍州司马日用，事上之节，朝廷许其才器，居家之风，天下推其邕睦。自君卧病於洛，日知载驰出关，虽实因心，忧能改貌。遗言所反，尚闻於仲海；景命不造，遂哭於公山。呜呼！同气数四，沦亡若此，我躬孤孑，形影相吊，茹毒而感。仁兄衔哀而恤，犹子陟岗之戚，行路增伤，此亦友於至艰也。以其年其月十六日景午，葬於北邙山之旧茔，亡妻荥阳郑夫人之圹内。在物有神，离者必合，顾余齐体，死而与同。诗人之义尚矣。
有子曰协，志业方远，荒茔罔极，乃作铭云：
邙阜隐嶙兮下陂ヌ，南青城兮北洪河。出国门兮即山阿，往哀送兮去苦多。
扬声华号兰有风，悲夭短兮薤有歌。于嗟崔君可奈何。
朝请大夫守合宫令武功苏廷撰（录自《隋唐五代墓志汇编》洛阳卷第八册）
№景龙００６
【盖】
失。
【志文】
大唐故李处士墓志铭并序君讳本，其先陇西狄道人也。肇得其姓，李伯阳之子孙；保袭其宗，武昭王之苗裔。簪绂靡绝，令望式传，如厚地之固山河，似高天之丽星象。曾祖奇，隋任楚州录事参军；祖环，隋齐州司户参军；并道冠嬴金，词高署月。傅毅之从班赞美，盐渎再清；孙楚之陈力效能，漆舟横泛。其可旌也！其可颂也！父才，任寿州霍山县令；政术无遗，清白有闻，返风於神水之湄，制锦於仙山之曲。密子贱之登单父，岂足为俦；董少平之在洛阳，安能可拟。君风规凛凛，神彩昂昂，皇甫谧自赏幽闲，百龄遁俗；申屠蟠不论富贵，一代辞荣。重乡党之友朋，守田园之事业。春秋七十有八，固知不执鸠杖，无嗟鹤发，罕祈绵帛之储，自丰牛酒之费，忽以景龙二年九月十七日终於永泰里私第。呜呼！焚香莫救，梦奠非赊，奄归京兆之天，取瘗佳城之地。即以其年岁次戊申十月己丑朔九日丁酉，卜葬於北邙山之礼也。痛西山之日落，即召青乌；见东岱之车移，还嘶白马。云雨翳而松贾合，坟域掩而棺椁。野苍苍而大谷寒，天惨惨而长风＊。嗣子吏部主事琰客等，三年伏凶，七日绝浆，レ荼蓼以供冫食，陟屺岵而流涕，哀哉靡及，竟叙德以思亲；缺灭何期，载酬恩而刻石。其铭曰：
秦朝拜将，汉代封王，迹图干禄，誉挺舍章。衣冠擅美，道德惟昌，几安邦国，实号贤良。其一。痛矣所天，丧兹所恃，冥冥福去，昭昭祸起。骨闭松埏，魄归蒿里，崩心泣血，唯余孝子。其二。紫气先度，翠琰方刊，移诸岁月，式记川峦。长飚晦景，古木韬寒，□千秋之凤篆，毕万祀之龙蟠。其三。
（录自《隋唐五代墓志汇编》河南卷第一册）
№景龙００７
【盖】
失。
【志文】
重兴大唐故李君墓志铭君讳德，陇西成纪，＊繇之胄，敦煌之族，因家上党，今为屯留人也。大帝开基，割山川於炎汉，从兹厥後，枝叶繁昌，光乎史图，可略言矣。祖郎，父雍，并器重丘山，量涵江海，闭关而却扫，杜门而不仕。惟君词峰椠日，光浮割鹤之仪；笔海澄天，彩艳文禽之□。向期箭流东奔，激长波而忘返；灵乌西戏，随白日而不归。即以景龙二年十一月二日葬於故屯留城西一里平原，礼也。
（录自《隋唐五代墓志汇编》山西卷第一册）
№景龙００８
【盖】
失。
【志文】
大唐故太原王孟玉塔铭王讳康，河东桑泉人也。植性聪敏，少怀仁孝，有不羁之心，兼出俗之志。
逮乎伤耳之岁，夙智遇人；戏竹之年，深期越众。呜呼哀哉！以景龙二年十月二日，奄逝於安兴坊之私第。春秋一十有二。其月六日送窆於长乐原之西北。天道冥昧，生涯惚恍。百身何去，千金长往。勒石卑功，留录表像。
景龙三年正月廿四日（西安碑林藏石）
№景龙００９
【盖】
大周故赵府君墓志铭
【志文】
□□□吏部常选天水赵府君墓志并序□讳□□，字□恭，陇西天水人也。远祖避地高阜，□□□洛阳县人焉。伊夫岳渎贡灵，阴阳授粹，当九□之□瓮，□□之□□□庙之宏材，蓄云霄之雅望者，其於赵府君见之壅□。君□簪笔胙土，服冕乘轩，德兼长日，载烈光乎晋□；□奉此大，霸功基乎秦政。虽温良恭俭，代不乏贤，而礼乐衣冠，□为称首。曾祖□，怀道韫艺，依仁据德。荣启期之三乐，坐契□心；梁仙鸾之五臆，行符幽致。祖伏护，朝散大夫、巫州夜郎县令；弹琴□道，下车成政，议洽乔鱼，仁深乳雉。君黼藻心术，琢磨□性，早德尘滓，□重林泉。孰□疲扬，昔忝轩墀之职；桂剑伤林，遽悲蒿薤之歌。以圣历元年八月十五日遘疾，卒於私第，礼也，春秋七十。君言行无点，诗礼有闻，作宗族之羽仪，为乡邦之领袖。垂天逸翮，初耸望於青云，负杖哀歌，竟伤嗟於白日。夫人陇西李氏，容功克著，淑慎爰彰，早闲门阃之□，独擅闺□之秀。乘龙结□，□纳采於三星；吊鹤纟厘悲，惜沦□□□□。呜呼哀哉！以景龙二年五月十四日终於家，春秋□十有二。粤以景龙二年岁次己酉二月戊子朔九日（下泐）邙西，礼也。枕倚城郭左右□坟杨（下泐）等并□荒徙宅心，（下泐）。
（录自《隋唐五代墓志汇编》洛阳卷第八册）
№景龙０１０
【盖】
大唐故苏府君墓志铭
【志文】
大唐故左武卫郎将京兆苏公墓志铭并序公讳通，字文达，京兆武功人也。自轩池溢派，姬水疏源，长波浩汗兮浮天载地，峻冈嵬嶷兮含云蓄雾，元胎肇祖之日，开国承家之辰，宠光九锡，荣迁六辅，宅於斯，安於斯，遂使土有其□，族标其望。翼戴致山岳之重，忠贞怀金石之固，日中必彗，操刀必割，刚捍锐於□剑，清白厉於冰霜，戎狄挹慷慨之风，君王谟耿介之节。何人人咏，暴公潜逝梁之讥；佞子勿居，董昭伤非欠之刺。
余芬不朽，克昌阙后。高祖宗，隋任秦州司马；光风拂於隼，惠泽滋於熊轼。
宽饶之砥砺名检，才可扶轮；伟伯之恭俭温良，未为齐辔。祖爽，隋任亳州长史；龟蛇人，半刺疏风，藻火生衣，双金比价。王胄闻而赧色，耻居仁者之先；马舆睇而惭容，羞处英贤之上。父绩，唐任沙州刺史；清以匡俗，惠以安人，化往移风，恩流曳雨。氐羌引领，如闻邓训之名；戎羯洗心，似见然明之面。公初抱岐嶷，长怀刚毅，爪牙帝构，柱石皇基。黑白分明，有将军武安之眼；出入无挠，蕴校尉飘姚之心。束发从宦，旋任雍州鸿门府折冲，勋校有闻。俄迁左武卫郎将。
出金门而肃物，横宝剑以明空。天路风清，皇街尘净。侔金吾而等丽，趋玉阙以齐镖。道上生光，归来五□；钩陈络彩，行挹六星。森森负雪之松，凛凛凌霜之竹。将以岁寒不惧，宁其辰巳有悲，月落天空，徒思桂馥；星沉汉昊，莫睽珠辉。
曳杖有坐楹之歌，戈无惊夜之响。春秋六十有二，薨於洛阳城也。嗣子元钦，现任右武卫左郎将者，即其人也。攀号擗В，魂销属缤之前；集蓼餐荼，气绝涂车之下。宅兆未卜，安厝莫由，遂权殡长安城西隅，逾苫块也。松生西靡，乡泪东垂，青乌送兆，白鹤留规。玄宫再，灵需重移，卜兹福地，宅此高堤。惟神是其铭。乃为其词曰：
倬彼我系，肇自轩皇。长澜缔琐，远裔维唐。藩篱夏后，侯甸周王。其一。
因生表姓，列号从政。道存不朽，慎终宜令。若兰斯馨，如松之盛。其二。林耸风摧，原高日保朝露坠草，夜舟移壑。万古有哀，九原无作。其三。坟松西靡，泪竹南斑。修陇既，羁魂望还。千秋万岁，长安是原。其四。风咽白杨，露啼青棘。荒坟烟秀，野丝鱼织。万古不春，千秋谁识。其五。哀哀其子，痛哉无已。
瘠兮若亡，杖而後起。餐荼饮□，宅兆安止。如不勒铭，何纪终始。
景龙三年岁次己酉二月庚子朔十五日癸亥。
（录自《考古与文物》一九九零年第四期）
№景龙０１１
【盖】
失。
【志文】
唐故袁州刺史右监门卫将军驸马都尉天水权君墓志铭并序洛州陆浑县主簿汝南周司杜文声撰公讳毅，天水略阳人也。其先帝颛顼孙鬻熊之後，史谍详矣。若夫考皇王之符图，校祖宗之德业，积善者享其余庆，累仁者锺其茂绪。知触地倾天，砥砺日月，箪路蓝缕，以启山林，则其经纶□优，蝉联冠冕矣。姻懿之盛，光辉戚属。高祖景宣，周使持节大将军，安、江、陵、荆四州总管，随、曾、广、豫四州刺史，骠骑大将军、开府仪同三司，侍中，散骑常侍，千金郡开国公，谥曰恭；才兼文武，任总军国，连八州而作镇，燕声王家；九命而为伯，澄清天下。曾祖社玢，隋使持节仪同三司，淮、成二州诸军事，二州刺史，广州县开国公，谥曰昭；羊叔子以佐命之勋，邓□平於懿亲之贵。分瑞而出守，任重当时；怀宠章以牧人，荣深後业也。祖弘寿，秦王府长史，天水郡开国公，陕东道大行台□□太仆卿，兵，户二部尚书，赠太子少师，卢国公；缔构艰难，缉熙帝载，攀龙附凤，开国承家。故能损益万机，楷模九品，主称人杰，望允具瞻，京荣催於终始，宠爵隆於燧赠。父知节，郇王府长史，沁、亳、润三州刺史，使持节桂州诸军事桂州都督，清具四知，望隆五府，故使扶节方夏，部符楚甸，有去思来晚之谣，实分忧共理之寄。君粹气天陶，神姿岳秀，力学则笙篁齐举，飞文则锦绣俱扬。行下逮仁，动必循义。因心成孝，资敬为忠。寻丁桂州府君忧，不任酷。吾丘悲苦，终忧灭性；高柴泣血，殆不胜哀。望古畴今，此为连类。岂只灵随两剑，德召双珠，尝药之晨，嗟灵香之不验；□松之岁，叹风树之无追。事母辛氏以孝闻，笋出寒林，梓生危宇，□□产玉，郭地呈金，并皆事为冥符，物由感应，是以通天地，是以感鬼神。爱及操琴，思谋捧檄，岂待散於蒲帛，希□□於公卿。韫远识而内融，散英风而外丽，无清无浊，方知□壑之深；不鸣不飞，讵测□云之大。顷因门阀，入卫及廊，且侍奉於文□，宁见宽於武库。俄而敕选俪王姬，君芳胄绝伦，□神孤映，无劳傅粉，自若凝脂。□□时英，独闻宸鉴。
乃尚义阳公主，拜驸马都尉。公主讳下玉，即太宗文武圣皇帝之元孙，高宗天皇大帝之长女。资灵质婺，毓庆旋柯，掩夜魄而凝晖，映晨霞而□□，端庄合度，□法膺图，习女宪於闺□，□史□於嫔则。衣临□镜，砚上银台。颂发春书，□横秋水，自□□□备百两将□影出斋宫□从鲁□鸣□丘之鹭，□□秦国之风□驸马以□□承欢，殊私拜职，解褐授蕲州□川府左果毅，无何，拜袁州刺史。□□尺□之□，□□丈二之组。韬钤□□，□云火之形胜；轫举驰声，行风霜之□割。
故使迁枭避境，猛兽浮江，仁有契□□敬，能无欺於□马。鸿渐于陆，初希杳冥；鹤鸣九皋，终期远大。方当绍二八之高□，□周邵之休风，属□□□□，□□□极，奸臣□弄竖俊□□日锋。於是□成书牒以□□□□□见及□□□追。天授二年，枉□於都市，卒年有五。呜呼哀哉！自殷王启圣，伏禹兴功，对是上玄，□□□月。神龙元年，乃下制曰：轼闾□革，□□兴亡，□□之隆，率由兹道。
铄金既往，埋玉何冤。宜□□□□□申□赠驸马□右监门将，公主□金城长公主，□□三年，又奉恩敕，令于东都改葬持宜□厚，墓所为公主度七人，驸马三人，□□国子司业，郢国公ギ充监护使，以申哀。赠睢阳之□□□□□□□扶风之坟更重魏王之祭。方之今古，彼则多□。况以□因□阶，殊造□□，幽赞永助，□□□□光沉而更向□□而□□相易而还圆。永荫真珠之云，俱□琉璃之地。公主以仙闱是□□□亡年，天兆丛星，□传□□。即以其年岁己酉八月乙酉朔十八日壬戌招魂合葬於合宫县之北邙。□地汜□□□□□将终泉门闾兮□□□丘陇夕□神光起将军大树之□吹章女之□□后荆□零□□□□之□□□□女□迥。宣城公主府参军赵辉、李湛然，即□之□□□□玉闼先陪日下之（下泐）蜃□有□□危□□埏而长欷□□□而永诀。□曹娥之孝女，克临（下泐）昔在苹藻□□蘩。
积庆于权，代光于子。遂□而□，亦潜□□。翔凤有林，生龙得水。（下泐）如泉舟须□木有林，得天□量，罩地高阴，桑生虚幻，桂蠹□沉，如何（下泐）积毁销金，中兴□运，□□□□恩□□赠，□及空陇月为如兮，桂枝落乙归妹兮瑶筐宠存锡□府□之□□□返终之重。泪穷□波，星□□灵，□□栖尘，□梁罢日。
合葬非古，招灵此毕。石燕冥而更双，剑□沉而终一。秋陇暮兮秋柯□，□专□兮秋风惊。悲歌□兮白杨思，凉野空兮青松声。叹琴亡於子敬，嗟海□於□生。
□共悲於人代，□只痛□□□。
右内率府□□参军李□□（录自《隋唐五代墓志汇编》洛阳卷第八册）
№景龙０１２
【盖】
失。
【志文】
大唐故王君墓志铭并序君字信威，太原人也。自巢桂凝芳，遂龙飞於鼎□；驭云搏彩，引鹤驾於星阶。轩冕簪缨，可略言也。曾祖某，祖某，并建元承统，位传锺鼎之荣；仁□嗣□，佩聚星辰之秀。其後鸿勋告牒，靡能收叙。君婆娑里闾，慕园绮之清风；栖秘丘衡，知帝王之何力，岂谓逝□难拮，生涯易揭，以贞观廿三年月日终於私第，享年六十有三。夫人荥阳郑氏，秦大夫平之後，亦以其年六月日＊於堂闱，春秋五十有六。□父操纯孝无疋，曾闵□伦，迁窆之□□□□。孔子曰：丘未逮，而有志焉。不虚也。岁月靡□，俄致终殒，嗟兹王父，遗恨□途，俾我孝孙，□念尔祖。即以景龙三年岁次己酉十月甲申朔二日□□，合葬於故临淇县西北二里之原，礼也。□□□□□九泉，名映千古，虽玄堂□寂，谅无□□□□□琰□芳，庶敢同於不朽。其词曰：
□□□□□□无力歼我人□□坠翔翼哀哀□□□□□□□□鸿迎□□□□域礼深□□□□□□□□□□移徽靡息（录自《隋唐五代墓志汇编》河南卷第一册）
№景龙０１３
【盖】
大唐故王府君墓志铭
【志文】
大唐故郑州司马王府君墓志铭并序洛州巩县今严识玄撰公讳晏，字光庭，太原人也。本周灵王太子晋轻储，位重仙游。时人号为王家子，因而命族焉。自□大夫□、大将军翦而下，历世英卓，济时名秀。如子师文舒之扶颠制逆，武子处冲之方裴越魏，兰袭联薰，琼锵乱响，森蔚简牒，抑不可得而胜言。曾祖君素，知恭以敬，可以执勇宽以正，可以比众□□令。王父道智，以霍去病志灭匈奴，张伯仁见重明主。隋为骠骑将军，□督中郎将。烈考□观，政以安人为本，择贤者而禀度焉。皇朝历郑县、缑氏二邑宰。夫唳皋之鹤，终则问天；飞云之鸿，先於渐陆。公炼贞固之术，横保之志，实磊之材，亦纯钧之器。将振整於寥廓，假跄翔於下位。故释褐就滑州韦城县丞。稍迁汴州浚仪、并州晋阳二县丞。且徙魏雄都，封唐奥国，方狡汇集，庭讼孔殷。公申衡决纷，激□疏剧。同豫坚之历佐，振李通之能名。迁太子家令寺丞，又转太仆寺丞，职比司农，班参正仆，所务兹理，厥庸有光。制加朝散大夫，授洛州陆浑县令。识妙於烹，化精其制，不除期月，已着弦歌。既为百城之最，行见三年之请。
寻除郑州司马。谢彼驯翟，从兹展骥，远来定悦。深有济於虎符；固壑迁舟，竟无徵於鹤履。景龙三年秋八月廿六日卒於官舍，春秋五十有六。惟公志於道，据於德，峻恪方符，盖嶷如也。幼已沉谨，举为不□於轨度，长逾庄厉，摇论必涉於礼□。忠孝未尝以假人，否泰即庶乎同物。及刷鬓叙宦，洗情氵位职，鉴有余明，断无滞识。挹道者知耻，闻风昔竞直。□业而日新，淑问洋洋而靡极。
呜呼！东道始半，逸足方腾，北斗言高，游魂遽往。粤若来冬十月廿六日，归葬於洛州水昌县邙山南平原之旧茔，礼也。连岗，旁余汉魏之城，双表□□，前合伊＊之水。子昕、晓、告、曜等，毁几减性，忧深泣血，能致其哀，则□充而瞿□；足以为法，则如慕也如疑。凡植森松，列坟次，世古人非兮，终翦□，将何志！镌贞石，瘗泉中，齐天毕地兮，无铄融，丛知穷。遂铭之曰：
有斐君子，博学於文，仙□之胤，既□独□。□光千里，邦家之俊，粤自黄绶，仁此童心。清廉不润，及赞赤帷，申其骥足，吏能逾振。方颂南山，先调鼎实，以作盐梅，忽游东岱。翻惊林折，坐变池台，涂刍不动，笳管虚吹。送老增哀，□聚沙壮，长埋玉树，万古悠哉。
大唐景龙三年岁次己酉十月甲申朔廿六日己酉（录自《隋唐五代墓志汇编》洛阳卷第八册）
№景龙０１４
【盖】
失。
【志文】
□□□□，洛阳人也。立志冲寂，禀性忠淳，雅丁琴樽，情敦文籍。以咸亨年际，遇疾夭亡。幽显毕途，卅余载，乃祖乃父，在魏在□，内孝於家，□忠於国。夫人南阳张氏。百□疑美，四德□辉，承上有方，训下有序。清规哲操，玉朗霜□；丽质贞颜，花丛月浦。积善无验，□酷□□，以景龙三年十月一日卒於私第，春秋□十有一。即以其月廿九日合葬於邙山，礼也。呜！风树难停，隙驹易往，痛长离於地户，悲□诀於泉亭。其铭曰：
人物迁改，岁序如□，长空日晚，陇际云收。□邻洛内，卜宅邙山，风生阙後，日落松间。□羁饯□，杂还城隅，悲声远振，泪下成□。泉扃一闭，相见无期，天寒月思，陇暗云□，千秋万岁，长□不辉。
（录自《隋唐五代墓志汇编》江苏山东卷第一册）
№景龙０１５
【盖】
失。
【志文】
唐故上柱国卢君之志君讳千，字伯陇，其先河间瀛州人也。曾祖□，齐任并州司马，因官於晋，乃卜居於榆次，故今为晋人矣。祖光，隋任县乡长；父德，大唐功臣，上骑都尉。
公等赤生姿，振羽仪於五百；舟山□□，充股肱於九三。莫不契咸□以挺生，□□□□□□。君器□淳□，空潘江而沃日，宅□□□，披□□□□天。山涛之玉重辉，嵇康之松干丈。不谓□□□□，将乘叶县之凫；兰刈俄侵，□控辽川之□，春秋八十有二，＊於私第。粤以景龙三年岁次己酉十一月癸丑朔三日乙卯卒，与夫人张氏於卢村之西南三里之平原坟茔之礼也。恐田成碧海，地变苍山，爰勒斯文，以为代记。词曰：
持□佳城看白日，逆讶隍池不为回。所以今□方伟，悬愁後代饮浆开。
（录自《隋唐五代墓志汇编》山西卷第一册）
№景龙０１６
【盖】
失。
【志文】
大唐故齐州祝阿县丞张府君墓志铭并序君讳弘，字泰，其先清河人也，晋司空之後。昔国迁典午，家徙南江，叶固灵根，还归北土，因官宅地，遂为武阳郡人焉。曾祖裕，齐洪州豫章县令；祖伽，隋越州录事参军；父仁，唐朝兖州平陆县令；并道足庇人，威能肃物，器高任下，义等割鸡。自牧安排，既成绊骥。君以黄裳袭吉，白贲凝规，章穷鹊札之奇，蕴道极经之妙。秋萤冬雪，光映书台，春诵夏经，声流讲怅。起家国子学生，中第任辰州麻阳县主簿。立年︹仕，述职蛮荆，退食自公，夷歌成咏。伏膺旧业，温故知新，任扬州大都督府博士。孔丘之道，踅阐儒风；子产之才，还闻利用。
任齐州祝阿县丞。临淄奥俗，举□成帷；淮楚移班，下车励绩。鸾游夕树，歌赞理於鸣弦；雉柙春郊，美□同於制锦。惟君仪表端庄，风神秀直，青襟辩志，素履游心，赠河岳之英灵，禀仲和之淳气，器宁深邈，墙仞难窥，价重连城，光逾照乘。将谓庆隆坠印，纂升廊庙之荣；有徵梦轸奠槛，不救膏肓之疾。春秋六十有七，寝瘵终於私第。夫人乐氏，星津隆彩，□路腾姿，琴瑟齐鸣，松萝并茂，如彼龙剑，前後俱沉；如彼凤桐，死生共荆粤以大唐景龙三年岁次己西十一月癸丑朔廿＊丙申合厝於故武阳郡西平原，礼也。青鸟兆地，白马超车，树引啼风，林垂泣露，嗣子彦祥，恒州灵寿县主簿；次子彦，陪戎尉；哀深罔极，痛结匪莪，陟屺岵以长号，诉苍昊而永绝，式传永业，镂石玄扃。其词曰：
於惟茂族，弈叶隆昌，在韩任相，居汉封王。清河淼淼，白水汪汪，源泉四注，代载三张，其一。垂裔後昆，无忝光构，学综□礼，庙闻俎豆。策名莅职，淮涯海右，独坐讲筵，礻卑荣墨绶。荡天道宁，论地藏珍，惟君此故，何代而新？悲哉木落，一岁一春，痛乎玉瘗，黄□黄尘，野霍空吊，泉鸡无晨。其二。
（录自《隋唐五代墓志汇编》江苏山东卷第一册）
№景龙０１７
【盖】
大唐故常夫人墓志铭
【志文】
夫人常氏，其先屯留县人也。昔黄帝臣有常先为轩辕四佐，其後有常氏焉，代历绵久，至卫国伯常骞亦其族。自潘杨好合，织功修，占凤兆而宜家，配龙夫而成德。作嫔高族，受训公宫。齐体於终年，扇柔风於长代。用能怡颜顺色，主韵奉＊。家道所以克隆，礼法由其自得。将谓日新月故，久延琴瑟之欢；然而暑退寒来，忽变槐檀之序。苍苍大夜，与今古而同归；穷泉，共金石而俱荆仪凤四年，春秋有五，遘疾终於家，呜呼哀哉！以景龙三年岁次己酉十一月癸丑朔廿九日癸酉，葬於长子县东北二里兴教乡怀恩里之平原，礼也。於是访龟筮之吉，营宅兆之安，周勃吹箫，悲声动於林木；田横挽曲，哀唱感於人伦。哀子琼赞、琼俨、盆仁，并天至纯孝，受气中和，色养无负於生前，哀感不亏於殁后。
绝浆五日，泣血三年。祭之以时，葬之以礼。将恐山飞海竭，不辨於岁年；，刻石书名，永留於泉壤。其为铭曰：
贞淑其心，组纟川其事，容华仪范，尊承教义。三从有归，四德周备，克□昌家，聿修中溃盈虚不定，生死相缘，年来日往，昧谷悲泉。□代交丧，俱同逝川，玉□□□，□尽荒埏。孝子崩心，良人恸哭，哀凄原野，□□□□。□陇□□，悲风□□，贞坚於琬琰，恐高深□□□。
（录自《隋唐五代墓志汇编》山西卷第一册）
№景龙０１８
【盖】
大唐故李君墓志之铭
【志文】
唐故处士陇西李君墓志铭并序君讳延祯，陇西成纪人，隋工部侍郎道丘之曾孙，殷州司马宗默之孙，唐宁州录事参军嗣本之第四子也。岐嶷继体，岳渎生姿，承教义之风，渐膏腴之润。
蓝田白玉，早见琢磨；赤水玄珠，由来捧玩。志学之岁，德义已闻。惟孝惟友，多才多艺，长者□因，推其廊庙之珍；通人见称，许其东南之宝。是知鹏翼虽戢，终表质於垂天；骥足未驰，自标彩於逐日。以为击锺陈鼎，罕益於蒡生；电影石光，必归於休死。於是不求荣利，唯安澹寂。工草隶，好弹琴，善围棋，士流之中，共称至妙。加以心灵旷远，性府虚闲，庭衢作限於八荒，天地可齐於一指。
常欲削迹嚣滓，纵玩江湖，寻苍山而泛洞庭，陟会稽而探禹穴。君第六姊夫文明年任润州延陵县令，因此俱游江表。蘅皋梓泽，未旋於故居；茂苑长洲，且谐於赏。呜呼哀哉！神机善，天道福谦，讵见其徵，徒闻其语。类颜回之德行，俄嗟短年；同辅嗣之才能，还悲促寿。以唐垂拱元年三月七日，终於延陵县令之官舍，春秋廿有七。君第三兄右台监察御史延祥，念姜被之斯空，痛陈星之已陨，不惮艰险，宁辞栉沐，其年自洛入吴，亲瓴灵观，迁殡於东都邙山尚书谷之北。
王烈返葬，克遂於遗言；温序有归，岂传於□梦。第二兄朝议郎行洛州汜水县令上柱国延祖，士林伟望，邦国良材，既等南陔之孝，式备西阶之礼，而天伦义重，同氧情深，遂乃访旧，瘗於北邙，新茔於西亳。年祀悠远，荆棘荒芜，恨樵牧之方侵，叹封树之无纪。丘陵无无，空瞻随会之原；炯野苍苍，谁辩滕公之室。呜呼哀哉！粤以大唐景龙三年岁次己酉十二月景申，招魂葬於偃师县西十三里武陵原大茔，礼也。惟君器宇宏达，体量淹和，肖五百之贤人，为九三之君子，性与道合，非道不行；隋因礼缘，非礼勿动。既而搏空折翮，横海摧鳞，未展三周之仪，终无伯道之嗣。外甥河内司马光道，惭卫之容，寡魏舒之相，酷似高誉，已增鬼於前贤；如存永逝，几缠哀於孺慕。恐陵谷迁徙，懿迹堙沉，挥涕弹毫，用旌泉户。铭曰：
天色苍苍，天道茫茫，如何积善，奄叹歼良。斯骖顾影，吊鹤来翔，佳城一，空有名扬。
（录自《考古》一九八四年第十期）
№景龙０１９
【盖】
大唐故李君墓志之铭
【志文】
唐故宁州录事参军陇西李府君墓志铭并序叙曰：海出明月，山多白虹，则夫礼乐有门，衣冠有地云已。府君讳嗣本，陇西成纪人也。粤若稽古，乃圣乃神，乃武乃文，颛顼有焉；臣哉邻哉，邻哉臣哉，庭坚有焉。智周万物，道济天下，伯阳有焉；克明克颉，克长克君，凉武有焉。在北齐时，则有若我曾祖光禄少卿昂；在隋初时，则有若我王父工部侍郎道丘；在隋季时，则有若我烈考殷州司马宗默；仁慈惠和，温良恭俭，世济其美，不陨其名，标准干载，羽仪四海，明德之後，必有达人，其将在府君乎？受天之淳，因地而茂，生知孝友，特禀聪明，投迹合规绳，出言成典则，行惟家宝，名乃国香。初举进士甲科，补金州西城尉，翠清白尤异高第，转雍州高陵尉，徙越州会稽丞。利用宾王，升高自下，尉如梅福，丞若薛宣。迁宁州录事参军。总录之任，督邮之比，爱日在人，严霜被物，固将罄王臣之节，近天子之光。逝川无舍，大命不常，年六十九，以上元二年六月廿日终於宁州官舍，呜呼哀哉！惟府君羽毛之鸾凤，鳞介之龟龙，兴於诗，立於礼，英才卓越，神气和平，於学无所遗，於文无所假，登山临水，志每凌云，和光同尘，迹弗偶俗，行己以谦退，养神以清闲，忠信为宝而家无私积，德义可尊而位不充量。及其属纩之後，唯有素书漆琴，其廉洁也如此。呜呼！允所谓士林之干，王国之珍者欤！夫人范阳卢氏，洛州司功参军之信之女。两门作合，百代有光，淑问洽於宗姻，贤德流於娣姒。
匡夫以礼，教子知方，惟母之仪，惟媛之范。半死何早？昔年东岱之游；同穴有期，今日西阶之葬。呜呼哀哉！越景龙三年岁次己酉十二月景申合葬於偃师县西十三里武陵原之新茔。有子延祖，洛州汜水县令。家声克嗣，时望所钦。慕切终天，行诸侯之孝；悲深远日，执先王之礼。过盟津而奉榇，枕门山而卜宅。气惨懔而河晓不流，霜严凝而地寒将坼。哀挽锵乎中道，嘶骖咽乎荒陌。夜杳杳而灯青，泉阴阴而月白。光灵何处兮于嗟坟垄，容术飒然兮唯看松柏。呜呼哀哉！铭之云尔：
帝颛顼之洪胄兮，我先君曰伯阳。飞将军之赫赫兮，武昭王之光。锺五福而余庆兮，弥百代而能昌。芝兰芬其挺生兮，羔雁郁其成行。惟祖考之懿烈兮，惟府君之令望。休然其有德行兮，炳焉其有文章。谓高第而才名籍籍兮，谓入官而颂声洋洋。见台位之以虚兮，哀人生之不长。猗君子之好仇兮，必也娶乎齐姜。
亦既宜於家室兮，亦既秀於闺房。悲昊天之罔极兮，卜浮云之连岗。千龄兮万古，弥久兮弥芳。
（录自《隋唐五代墓志汇编》洛阳卷第八册）
№景龙０２０
【盖】
失。
【志文】
直秘书省韦君妻贾氏玄堂志夫人姓贾氏，武威姑臧人。怀州刺史赠秘书监颍川公之孙，秘书少监寿安□膺福之长女也。生而韶秀，幼而淳洁。□规外畅，柔范内凝，婉娩尽懿淑之容，幽闲叶图史之训。年十有七，出适韦氏。礼已成於他族，犹待年於本宗。晨昏展就养之方，琴瑟叶移天之契。欢流三族，庆绪二宗，何图降此鞠凶，遘兹灾厉。
以景龙四年二月廿二日寝疾终於万年安兴里第，春秋□九。粤以其月廿八日迁殡於长乐乡之北原，礼也。归於其居，方合周人之礼；饰棺以青，权依杜氏之阶。
呜呼哀哉！余识惭季子，达愧东门。未得忘情之几，徒切伤心之痛。故勒斯志，爰寄哀辞。
（录自《隋唐五代墓志汇编》陕西卷第三册）

●景云
№景云００１
【盖】
大唐故骞府君墓志铭
【志文】
唐故抚州南城县令上柱国骞府君志铭并序公讳思哲，字知人，其先□孔丘门人闵子骞之後，其孙文，以孝光前烈，因王父□□未孙硕，硕生靖，秦庄□□拜秦州刺史，食邑金城。硕四子：伯、仲、稚、季等各有才□，时论多之。汉兴六载，金城□昭。昭裔孙广，光武七年袭金城侯，代为著姓。魏明帝七年，族子抠拜冯翊太守、雍州刺史。子孙乐土，因为万年人焉。硕叶崇柯，镜映青史，守长连率，熏赫绿图。隆及齐陈，迄乎圣代，清真秀发，聪令韶绮，青纟呙继绾，代有其人。曾祖礼，隋任岷州益乐县令；祖垣，隋任益州郫县令；剑门双，锷淬红云，眉峰斗耸，黛悬苍月。舣榜而洮河翕浪，操制而锦江化浓。父基，皇朝大理正、太子家令、河南县令、坊、延、朗、利、果五州刺史；皇天清问，白云司职，钧金静谳，嘉石弭讼。昌尝以死灰相□，焉肯以狱吏为□□。青宫洞开，聿来调护；皇居茂宰，化丝声实。熊栖画轼，中部政□。□□□□西倾即□□惟高卿懿绩。诏赐衮裳而已哉！公即果州府君之第六子也。断□非化，澄波无际，幼而颖拔，爽俊多奇。弱冠明经出身，解褐宋城县尉，丹轮悬字，下仙桂之一枝；星纬分廛，入宋公之三徙。而黄绶未几，紫泥旋降，以为榷扬水国，土物殷错，熊光触□，元辟孔璋；蛇影临杯，害销应柳。
制授扬州高邮令。风清江都之会，气压三江之道。无何，除潮州海阳令，又迁武荣州司马。宝刀金错，驰一割於逛□之乡；铜绶彩章，弦三异於落星之野，尔其稽山东瞰，涨诲南湍，篁竹旧，政涂易扰，红泉古澄，险道难堪；□静一喧卑，非公莫可。改授抚州南城令。公下车按俗，□躬从政，糁春雨以г濡，敷人暖而呕育。耳粟仍在，岂籍问松而归过；门鼓自鸣，不侯悬俘而警节。部人翕服，不敢欺也。景龙三年十月一日，以秩终返棹，染瘵江湄。载洄溯流，终乎河口，春秋六十。呜呼！西南利往，始告终凶；东北丧朋，往歌来哭。河洛为之崩咽，陵谷收其易处。公聪亮四照，明理八达，研情棋射，综琴书。魏帐朋云，柳叶之银钩三绝；唐弓落日，悔花之画堋日中。将雏理奏，舞流霰於歌筵；往矢初娇，笑天□於罗荐。时有清醇鉴识者，佥曰骞南城希代之伟也。悲夫！垂云铩翮，横海歼鳞。天锡厥总而夭其寿。惜哉！夫人卢氏，金扌宛徵胤，玄阙偶仙，蕴青海月，容搏绛河，星象秉鹈机而训子，候鸡初而咸盥。而霜封紫桂，风翦红荷，珠襦灭晖，玉颜黯雩。长安三年六月廿二日，终於南城官舍，景云元年十一月二日合葬於雍州城东原，礼也。灞陵南望，孤峰云；邯郸北走，红尘扑地。此中卜墓，相将送故。乔枝半折，偏伤露井之桐；瓜薪中改，合□丘封之树。子绍先、知古、知新等，地藏天望，骨至柴毁。恨蓬莱水浅，松林岸倾，□南金之翠石，曜振三之隅。其铭曰：
指□化臂柳菲出几入几安可□我□德□巍□山玄水三代相辉酸怆北陵松贾□谁忍栖□旌飞有鸟有□全来归（录自《隋唐五代墓志汇编》陕西卷第一册）
№景云００２
【盖】
唐故李君墓志之铭
【志文】
大唐故李府君之铭并序闻夫死生者不易之常分，修短者任缘之大期。虽絮南山，初昧情於朽壤；树石东海，终委骨於穷尘。然有履道安贞，含章毓德，业将隆而事谢，身遂殁而名存者，诚可悲乎？君讳度，字仁才，赵郡人也。远祖因官之次，故为上党人焉。
原夫根抵盘礴，与至道而分源；枝叶扶疏，指芳条向建氏。或龙门擅美，泛仙舸於龟川；或猿臂□奇，总神兵於雁塞。论其盛族，钜可而言也。曾祖遵，闲居乐道，善性琴书，静默安排，锐情庄老。不以名利忄干其操，不以荣辱奋其坚。祖政，元从，属以龙跃晋池，凤翔参野，实为克勤克效，辅先圣而开基；遂得惟子惟孙，垂後昆向启业。君上柱国，唐授折冲府校尉。壮志横云，雄规盖代，蓟门渝水，频施汗马之劳；海右辽阳，屡属连鸡之阵。冀输诚於报国，不希赏於微功。
既而岁迫悬车，影临断石，不图灾生庭鼠，起门{任鸟}。生也有涯，迹庄言而已验；死而可作，与随会而无归。景龙四年五月廿日，卒於私庭。以景云元年岁次庚戌十一月戊申朔十三日庚申，遂葬於州城西南二里平原，礼也。其地冯唐胜邑，高城荫映耸其傍；黎侯旧墟，小水清冷涌其左。夫人申屠氏，潞城人也。道穆三从，训＊九子。实望漪桐并秀，无闻半永之悲；岂期龙剑一沉，遽隔九泉之痛。嗣子无变等，泪洒楹弦，涕泣道树，觌兰垓而陨魄，瞻蓼径而崩心。兆叶青鸟，茔徵白鹤，坟萦蔓草，垅映孤松，思沉杜预之悲，用纪袁宏之赞。乃为铭曰：
焕矣芳族，盛业难沦，枝分仙树，化表紫云。龙门贵秩，猿肾将军，一沉蒿壤，长悲棘门。其一。粤我君子，盛德即藏，允文允武，含风吐霜。戈前日落，剑襄星氵予，仍一朝之冥昧，长饮恨於蒿荒。其二。
（录自《隋唐五代墓志汇编》山西卷第一册）
№景云００３
【盖】
失。
【志文】
大唐故朝散大夫上护军行魏州武圣县令蒋府君墓志铭并序府君讳义忠，字□政，吴郡义兴人也。自金陵霸改，石城隍复，帝宅中原，衣冠北徒，今为京兆人焉。传曰：凡□□□文之昭也。英贤代出，组冕交辉。元德有赐金之荣，公弈纡□帐之礼。烈业不朽，锺鼎盛族。曾祖子英，梁金紫光禄大夫、上明郡太守、平固县侯，食邑三千户；祖ο，皇朝使持节通州诸军事、通州刺史；父孝璋，朝议大夫、上柱国、行尚药局奉御；昔也分符□郡，锡胙土，封邑称功，刺举有法，趣侍禁省，允属贤良。书曰：天衤失有礼，斯之谓矣。君弱冠英妙，怀文精学，克己复礼，刚毅延仁，麟德□年始以衣冠子从事设邸，满岁从调，解褐眉州参军。後补齐州司法，转陕州录事参军。是时选曹以军事宜参，司寇以羽章攸寄，提纲纠务，分陕称能。故人到于今而思之也。属使臣按境，衔命观风，举法者埋轮，捕盗者持斧。陇右使侍御史胡充礼乃奏君为判官。皇华之威，沙塞坐肃；出疆之务，其道可专。课奏上闻，斯实为最。迁魏州武圣县令。久之，加朝散大夫上护军，领职如故。震雷威降，期月政成，河魏之，翕然称理。有若西门之化，更比东阿之贤。天亦何辅，与善斯□，以大唐神龙二年七月六日遘疾，终於官舍，春秋六十。呜呼！材为代生，而代已□。梗冉豫章，自有栋梁之质，或不为廊庙所用。聪明惠哲，有宰辅之才，终沦州县之职。悲夫！惟君□□以礼动，行己以鸣谦，孝於亲，敏於事，敬慎有法，矜庄俨然，喜愠莫形，冰霜不易。海内好学必游其门，寰中异书无不在阁。咸观大略，可举而行。还龄罕徵，□反辰己。
哲人不寿，斯用永叹。夫人金城县君李氏，渤海人也。曾祖纟，皇朝礼部尚书；祖普弘，左卫将军；父思俭，司勋郎中；支□赵郡，誉高河尹。故使闺门有则，典礼攸归，始为子仲之妻，终作孟宗之母。贞□霜耀，流年沉疾，堂闻昼哭，壑徙夜舟。景龙三年六月廿日终於私第，春秋八□一。嗣子给事郎前行相府典签励己等，茕茕在疚，哀哀罔极，枯鱼衔索，有感无追，静树援风，求养何及。生事之以礼，死葬之以礼。君子曰：孝乎惟孝，其蒋氏之子焉。以景云二年岁次辛亥二月景子朔廿七日壬寅，合葬於京兆神和原，礼也。依周公之制，遵孔氏之典，北眺毕陌，南瞻杜原。烟深拱树，地静归魂。呜呼哀哉！勒铭泉户。其词曰：
文昭之後，伯龄以昌，象贤不替，诞降惟良。英英夫子，克济辉光，有命周行，俾兹从事。文以经国，学以居位，澄清天下，简才出使。子男分职，卓鲁初基，帝将有，天也何欺！精爽归比，人琴坐悲，容卫备矣，礼物陈矣。周公合葬，景伯有子，泣断□□，哀穷蒿里。沦躯泉壤，但见陇陌，芜径空舂，便房永夕。魂兮不返，此焉安宅。
（录自《隋唐五代墓志汇编》陕西卷第三册）
№景云００４
【盖】
失。
【志文】
大唐故蕲州录事参军崔君墓志铭并序君讳素臣，字同丘，博陵安平人也。烈山曾构，爰敷八卦之文；姜水遥原，独运六韬之秘。岂直少通贞尚，耸逸轨於商岑；子玉英词，振芳规於座右。曾祖秉，后魏司徒公；王佐之才，一日千里，庙堂瑚琏，鼎饣束盐梅。祖智雄，隋河池郡东曹掾；时来命舛，亭□□屈才。唱绝和稀，宣子终沉於下位。考仁协，皇朝沂州新太县令；士则人师，文房理窟，舞雩歌咏，更知童子之仁；海沂康宁，且赖邦君之化。君琼跗吐萼，珠泉耀景，张家曾子，自谓能饶；鲁国孔融，早称通李。诗书即义之府，言语乃身之文，从宦任蕲州录事参军事。境控淮潮，山连楚服，绳违纠谬，坐啸杖以宣风；振领提纲，卧理由其闭ト。秩满，居於河内之别业。泉明松菊，未尽归来之忄；子敬人琴，遽斡俱亡之叹。以景龙元年四月十八日终於私第，春秋六十九。呜呼哀哉！即以其年五月廿三日窆於太行山阳之原，礼也。夫人韩国刘氏。曾祖翁勃，银青光禄大夫、贝州刺史；父怀道，朝散大夫、徐州长史；帝系公门，重侯累相，分锡社，露冕题舆，蕙问兰猷，式契飞＊之兆；三星百两，聿遵鸣雁之期。德冠母仪，行光嫔则。既而川惊阅水，坠缛彩於蕖波；镜绝孤鸾，掩娥晖於桂魄。嗟乎！敬姜忧积，初闻昼哭之悲；姬公制存，载申同穴之义。以景云二年三月十九日遇疾而卒，享年五十有八。越四月九日，于旧茔。泉扃杳杳，京兆悠悠，伯道无儿，竟爽邓侯之嗣；中郎有文，空传蔡氏之书。天道何言，乃为铭曰：
炎皇盛绪，太公昌胤，积德昂藏，象贤昭晋。代业斯在，家声克振，凤生五色，墙高数仞。□音藉甚，文雅雍容，连城赵璧，独立嵇松。辙劳州县，行着温恭，人悲□鹤，剑合双龙。长河之，太行之足，今古往来，风烟断续。向留□□，□弦罢曲，于嗟此地，永伤埋玉！（录自《隋唐五代墓志汇编》河南卷第一册）
№景云００５
【盖】
失。
【志文】
大唐故毛处士夫人贾氏墓志铭并序毛氏夫人姓贾氏，讳三胜，字正念，雍州咸阳人。曾祖道真，隋沙州刺史；祖履新，皇任陇州阳县令；父举，明经擢第。夫人德业纯懿，机神明彻。既而有行他族，作嫔君子。处士府君，中年遘疾，未几潜晖。夫人吊影孀庭，抚孤室，遂乃摈绝尘俗，虔归净土，最凡写大乘经五百余卷，造金铜及素像一千余躯，菜食长斋，礼忏忘倦。而箧蛇遄骇，藤鼠易危，诸佛来迎，忽睹白莲之应；高梯已至，更闻青建之谈。以景云二年闰六月九日终於洛阳立行里之私第，春秋七十有四。夫人临终设斋，延诸大德，三日行道，并放家僮四人。手足柔软，红莲比色，汤沐备具，缟服近身；瞬倏之间，溘然长谢。处士府君先以神龙九年七月廿六日亡，当时权窆，未树坊域。今别造新茔，迁徙旧处。越景云二年七月廿九日与夫人同葬於河南平乐乡之原，礼也。坟兆虽同，仪形各异，非周文之合葬，祈释教之往生。嗣子希望，纯孝加人，柴毁骨立，爰题绿础，用纪清芬。铭曰。
（录自《洛阳出土历代墓志辑绳》）
№景云００６
【盖】
模糊。
【志文】
大唐故司勋郎中杨府君夫人韦氏扶阳郡君墓志铭并序朝议郎行万年县丞韦希撰昔尝观书，见贤妇人德操，岂三复而已矣。亦累息□嘉之。盖立义节，君子其犹病诸，况坤柔之体乎。夫人号净光严，京兆杜陵人也。肇自豕韦居□，邹鲁至大。丞相陪葬於陵，阖宗衣冠，聿徙京兆。龙赫以炳粲，蝉冕光乎绍复。图册之美，可略言焉。六代祖华，晋尚书左仆射、太常卿、太尉公；弈代人英，匡时国宝。南宫八座之列，位总尚书；北阙三台之仪，职隆宗伯。高祖量，周使持节抚军大将军、散骑常侍、汝南县开国子，食邑三百户；文武期於不坠，将相可以兼升。新征无返顾之变，抚军斯重；陈力有正辞之美，散骑何优。开团承家，自叶诸侯之礼；分茅胙土，载延明辟之恩。曾祖瑗，阳武令，袭汝南子；衣冠美胤，弓冶良材。释尊官厚禄而不居，贵庇影同尘而出仕。小邦为宰，初逢逐鹿之秋；大道方亨，旋偶飞龙之运。大父德伦，皇朝瀛州任丘县令；属兴社始基，求贤未浃。怀公辅之量，犹且为□；播人谣之声，因而作。父仁慎，皇朝雍州参军、同州司户，屯田、驾部员外，朝请大夫，兵部郎中；种德依仁，自家形国。
强学以待问，见贤而思齐。命我参卿，始资鸿□；分曹理郡，方举鹏霄。尚书郎之茂才，列星交映；明光殿之连闼，彩璧相辉。饰以青缣之荣，加其朱绂之美。
台铉之贵，于嗟不及。夫人巽为长女，嫁实从夫，年十有八，归於杨氏。秦晋匹也，家道正焉。夙夜无违，行止有度。郎中府君，贤明特秀，风范成规。纳妇而箕帚载持，将＊而琴瑟逾理。艺乎纟川组，自谐嘉偶之欢；整其衣冠，不懈如宾之礼。先是前夫人童男幼女，并夫人鞠育提携，无异己生，不邀他誉，如自子髫龀。成之以冠婚，语於其伦，岂止加等。夫人先人後己，存让寡欲，明识大观，无能与偕。寻而府君暴终，心事独断，因其卜厝，不俟终日，行周公之礼，命与前夫人合葬焉。当其易衣衾，徙棺榇，凡护凶事，莫匪夫人躬亲之。盖书曰：非知之艰，行之惟艰。夫人一处孀□，亟环星，柏舟明於信誓，蓬首绝於容华，身不服於绮罗，耳不聆於丝竹。内敏而先觉，行柔而体和。言且合於礼经，惠必施於宗属。加以深警泡幻，悬探妙有，晏坐一室，谛观六尘。虽泯色空，尚婴烦恼。日者圣善不忿，夫人心疚形赢，温席以兴，尝药而进，俄积旬望，遽丁内艰。
夫人不胜丧成寝疾。以景云二年五月七日终於静安里第，春秋六一十。平昔之日，尝召诸子勒言，以为孝实天经，哀缠风树。生不遂於庐墓，死愿陪於窀穸。诸子敬遵先旨，以其年七月廿九日，窆於万年县义丰乡铜人原父茔北一里间。庶冥通也。夫人家风祖德，士大夫推而先之。惟送迎不出门，见兄弟不逾阈。椒花柳絮，耻□矜才；举案承筐，自然成德。有敬姜之礼，有孟母之训。宋伯姬之贞节不渝，曹大家之婉度斯在。夫人有四子：伯至玄，朝散大夫、左台殿中侍御史；仲履常，前同州蒲城县主簿；叔昭微，前汾州参军；季希寂，前薛王府典签。并四世三公之子孙，三虎八龙之昆季。推□王祥、王览比之元方、季方，棠棣之华，萼不华华，希损地□孤子，礼谓诸姑，恩庇殊深，哭恸何极。与之□子，忝延中外之亲；命虚薄□，鬼勒贞芬之□。铭曰：
昭昭大彭，弈弈重相，子孙踵武，衣冠令望。谚彼儒书，迁因诏葬，人物相□，吾家不让。其一。诞生□媛，作配君子，雁旭礼行，翟衣容止。爰奉巾栉，克谐官徵，雄剑先飞，孤桐半死。其二。落落书□，□□月将，不窥明镜，就养高堂。恩同孟母，孝亦王祥，宗党之誉，仪形有章。其三。薄言世途，谁不同穴，□以光懿，昭其达节。恳诚归依，庶解缠结，了绝人我，深知生灭。其四。
剑巨之痛，名教□□，□德□□，大夜依灞北之原垄，异关西之墓林，谁忍虚帷之寂寂，载看孤隧之沉沉。其五。
（录自《隋唐五代墓志汇编》陕西卷第三册）
№景云００７
【盖】
失。
【志文】
惟大唐景云三年岁次壬子正月辛未朔，洛州河南县元望乡怀惠里故散骑常侍华容县开国公绵州刺史孙何师则年六十三，以十二月廿二日丑时卒于洛阳县殖业坊之第。今用景云年正月六日，葬于洛阳城北，去城十五里桑村北三里。其词曰：
神洽贞，良克昌。傅之汤，叶重光。
（千唐志斋藏石）

●太极
№太极００１
【盖】
大唐故于府君墓志铭
【志文】
大唐故朝散大夫泽州晋城县令上柱国于府君墓志铭并序君讳思□，字惟敬，河南洛阳人也。原夫维城表固，导灵派於东周，高门贻荣，翊元功於西汉。问望光乎史诰，勋德昭於锺鼎，故以详诸竹帛，此可略而言也。周太师燕文公即君之五代祖也。曾祖孝武，隋文帝左千牛、安平郡开国公。
祖乾长，唐仓部郎中、平恩县开国男。父善询，唐朝散大夫、行洛州温县令。玉润金声，松滋竹茂，握兰从政，制锦升荣。君承积善之庆，禀中和之德，孝悌天资，忠贞夙著。黄陂万顷，混清浊而汪汪；嵇松千仞，罩风烟而落落。解褐营州都督府参军、衢州司户参军、常州司户参军。参卿碣石，赞职金陵，宽猛相资，恪勤匪懈，讴歌远播，清白升闻。俯降丝纶，除邢州平乡县令。秩终，加朝散大夫，迁泽州晋城县令。祥鸾表术，驯翟怀仁，下车而风化大行，期月而弦歌致理。
所冀扶摇可仰，方整翮於天隅；岂期舟壑潜移，遽沉魂於泉壤。以太极元年四月三日遘疾，终於洛阳县修义里私第，春秋六十有四。粤以其年岁次壬子四月庚子朔十日己酉，权窆於洛阳县北邙原。惟君少秉奇节，□标雅操。行不由径，习子羽之芳猷；动必拘礼，伤颜回之茂躅。嗣子延辉等茹荼永泣，集蓼长怀，扣地无追，□天罔极。敬刊玄琰，式旌芳烈。其铭曰：
高门演庆，阴德贻祥，挺生才子，克构隆堂。缙绅之范，邦□□光，道高驯翟，德迈招蝗。其一。风树难停，尘草易惊，青乌卜兆，白鹤开茔。沉沉玄室，郁郁佳城，德音永，空存令名。其二。
（录自《隋唐五代墓志汇编》洛阳卷第八册）

●延和
№延和００１
【盖】
大唐故邓府君墓志之铭并序
【志文】
大唐故忠武将军右卫率邓府君墓志之铭并序公讳温，字恭，南阳新野人也。轩辕锡系，宗周列土，食菜於邓，因而氏焉。
楚大夫曼，汉司徒禹，盖余庆也。洎有隋灭陈，官族乘运，家於长安，今为长安人也。曾祖，隋任银青光禄大夫、营州刺史，皇朝左庶子兼散骑常侍，迁冀州刺史、临川郡开国公，食邑三千户。祖弘政，隋任左千牛，皇朝通议大夫、新野侯。父惮，皇朝金紫光禄大夫、殿中监、迁雍州长史，除营缮大匠兼尚书左丞、刑部尚书、淮阳郡开国公、上柱国，食邑八百户。食乎旧德，列乎大任，貂蝉近侍，喉舌贵臣，诒厥孙谋，光大其後。公机神俊迈，室宇宏邈，仁而有勇，简而能廉，祖德家风，代济不泯。怀芳善人之室，擢秀君子之林。年十有六，解褐任太子左千牛。金鼎承荣，绮纨筮仕，捧黄离之光景，肃昼阙之威仪。改授邑左果毅都尉，除灌锺府折冲都尉，除金谷府左果毅都尉。杀敌为果，致果为毅。扶风石柱，位总雄夫；洛阳金谷，勋高武卫。除游击将军、淮阴府折冲都尉，寻拜朝散大夫、检校西州都督，加朝议大夫、使持节、都督西州诸军事、西州刺史。
天子再锡，爰服藻文；诸侯五等，方持竹使。克备文武，保界遐荒。除使持节杭州诸军事、杭州刺史。道合循良，林光镇抚，洛县怀德，江始弭怪。除使持节贝州诸军事贝州刺史。三驾朱︶，骤傅瑞，化行河朔，润及京师。除使持节郎督秦州诸军事、秦州刺史。十三州之重，二千石之寄，河塞颂中和之风，秦谷无害群之马。奏课连最，朝廷嘉之。除定远将军、右卫率，加忠武将军。职司环卫，地总戎机，卫率具僚，式严宫禁。方期诸后命，而沮谢中年。呜呼哀哉！以太极元年五月十二日遘疾薨於万年县之安兴里第，春秋五十有六。衣冠仕族，丧德而变容；故吏门主，怀惠而垂泣。即以延和元年岁次壬子七月戌朔十五日壬子迁窆於雍州蓝田县之白鹿原，礼也。位虚列象，殒金精於天上；荣开甫迁，埋玉树於土中。秦山阴幽，缘古相毕。有子为岳，次子如对等，夙践义方，克循孝行，佩趋庭之明训，禀凿楹之遗范。俾扬家业，以述先志，篆乎阴石，乃作铭云：
轩丘乃神，余庆弗论，司徒其往，懿尔后人。献替功著，图书任殷，育兹上德，重光缙绅。弱冠筮仕，少海承春，宝祠岐下，金涧洛渎。式机累授，爪牙倏申，画秦大夏，江甸河浔。蝗迁政洽，俗变风淳，拜命仙禁，棱威武臣。迹流功业，识反玄真，风于送，烟郊是堙。缯鸡兮画月，有夜兮无晨。
（录自《文博》一九九三年第三期）

●先天
№先天００１
【盖】
失。
【志文】
大唐故中大夫上柱国前行莱州昌阳县令常府君（下残）
君讳屯如，字玄真，河内温人。白嬴刘锡土，魏晋开封，弈（下残）□累□，衣簪焕烂，详乎史谍，今可略为言矣。高祖惮，周（下残）上大将军，使持节青、洛二州刺史，柏泉郡开国公，食邑三千户，□原州总管，谥闵公。曾祖建，周开府仪同三司、上大将军、秦州别驾、河内县开国子，食邑三千户。祖雄，隋仓袁府鹰扬郎将，皇左领军左车骑将军。父达，隋文皇帝挽郎，皇朝散大夫、洪州丰城县令、庆州司马。并文武不坠，才贤出，神襟秀朗，英略冠世，翰廉王□□□帝猷。得朱博之盛恩，聘士元之忠鲠。营开细柳，时闾□□，□□重泉，见推王阜。君硕量邃茂，□鉴清远，属天皇大（下泐）乾维阐坤，瑞策天驷，而南转（下泐）解褐朝请郎，行烛州录事（下泐）檀州密云县丞、莱州文登县丞、高捐西（下泐）长无事，加朝议郎，行会州会宁县令，加（下泐）令又加中大夫、莱州昌阳令、上柱国。雷震（下泐）邦清，逾挂服无几，善亏盈之数，怀止足（下泐）粤先天元年岁次壬子九月丁卯朔廿五日（下泐）寝疾，卒於洛阳私第，礼也。
呜呼哀哉！即以（下泐）南北原，礼也。
有子守忠等恨结风树，悲（下泐）崩□思传不朽，刊德贞石，其词曰：
（上泐）乃筮（下泐）人称良吏，无与猗嗟。其采（下泐）英□兮顺（下泐）
泉兮□不流千年，白日兮（下泐）
（录自《隋唐五代墓志汇编》洛阳卷第八册）
№先天００２
【盖】
唐故孟君妻刘墓志
【志文】
大唐故左威卫录事参军事孟府君妻刘氏之铭并序夫人彭城刘氏，左威卫录事平昌孟君之元妃，灵源峻基，大造□汉。曾祖旷，隋莒州刺史；祖宽，隋御正中大夫；龟符宠章，光启堂构。烈考世举，丕承鸿阀，克广厥庸，识皇运肇兴，知灵图允辑，义旗爰始，经纶佐命，天步既康，受敷锡，拜秦州都督府长史，封弘农县开国公，食邑五百户。夫人曾构崇芬，金华琼润，蕙心闲远，兰仪秀发，恭理妇业，幼闻师氏之训；虔礼容，早达公宫之典。强志冀善，爰率肆勤，克明允和，终温且淑。践召南之化，言为时范；咏鹊巢之诗，行成人则。操濯则允於修洁，静瑞则忧於鉴寐。贤明章於内外，隐括备乎无方。长柔嘉，少怀睦，玩不饰，服靡华。道郁乎中而声称徽彻，可谓闺房之令也。初夫人之归孟氏，家方隆盛，作嫔於纪，藐是诸孤。夫人躬省制节，绥宁孝敬，严不伤爱，慈不失威，亲纺绩以竭织之力，服氵濯而昭俭啬之度。恤孤则养发而舍承，博施则推厚而处保翼亮君子，弘宣母仪，洋洋乎有妇人焉。道未可量也。方积忠履顺，冀福善而辅仁；而霜流电飞，遽摧华而灭景。春秋四十有七，以咸亨四年岁次癸酉闰五月乙卯朔三日丁巳，终於长安金城之里第。先天元年岁次壬子十一月丙寅朔七日壬申，迁封於洛阳邙山之北原，礼也。贞龟既契，哀挽行吟，痛潜之仁，嗟神休之伐茂，珠帘启穸，铜马藏山。埋玉镜於淮南，何由顾影；搴灵秀於琼圃，无时返魂。惜＊草之徒芳，知华之不再。敢书彤管，空志玄堂。地久川流，庶将同古。其铭曰：
秉柔位兮蹈阴教，内德茂兮光纯孝。体闲和兮蕙兰仪，穆闺阃兮躬醴＊。考箴训兮扬弘规，璧无瑕兮言匪亏。天不吊兮杳茫，哀不徂兮早岁。夺华滋兮霜雹，埋红粉兮潜翳。生也兮苦浮，营魄兮川流，勒玄石兮山之幽，于嗟松铭兮世悠悠！（录自《洛阳出土历代墓志辑绳》）
№先天００３
【盖】
大唐故赵君公士墓志
【志文】
大唐故骑都尉公士赵君墓志君讳行安，字弘瓒，其先南阳人也。出自帝颛顼之苗胄，有周之别族。君即京兆侯元凤之十二代孙司空公之後。因官秦雍，今为部人也。曾祖宏，隋扬州参军；祖愿，隋秦州长史；考世雄，皇朝左武卫长上；并器包瑚琏，材实栋梁。
七德俱兼，九功咸备。君孝以居家，仁以爱物，行周宗党，义其交邻。往以立德立言之岁，遂乃丁忧，泣血三年，哀虚在疚，俄缠风瘵，于今不痊。忽降鹊衣，冥符暗至，福善无徵，便惊阅水。以先天二年十月二十八日＊于永兴坊第，春秋六十七。以十一月十二日，＊于万年县长乐乡，礼也。嗣子文林郎默寂，哀缠罔极，痛结九泉。冀乎乾道变化，汉水无移，岁序推迁，佳城不窥于白日。式刊贞石，用志幽泉。
（录自《隋唐五代墓志汇编》陕西卷第三册）

●开元
№开元００１
【盖】
大唐故于府君墓志铭
【志文】
唐故平州刺史煦山公于府君墓志并序公讳尚范，字承范，洛阳河南人也。高门□洛，积德□□，□功官族，彰乎国史。曾祖义周，直ト将军、瓜州刺史、建平公；祖宣道，凉州刺史、城安公；父保宁，泸州都督府司马；并勋庸弈载，位望优崇，宇量沉远，波澜深旷。至夫韬钤宏略，理化徽猷，道映今古，声芳图谍。公嵩华诞粹，辰昴降精，玉山秀立，乔松直上。文德皇后玉匣升舆，虞歌下殿，以公令望，擢为挽郎。解褐益州参军、转右屯卫录事少府监主簿、城门郎。誉满朋侪，声华籍甚，宦兼内外，风范攸高。
迁长子、雉山、通泉、昌乐四县令，惠化既驰，仁风载路。武城弦奏，虽屈牛刀；重泉政融，还闻鸾舞。俄授沧州司马、相州长史。屏星遐指，实赖王祥之化；骥足长迈，尤资庞统之术。遂迁平州刺史，封煦山公。东海回车，将景山而齐驾；南阳露冕，对高卿而比德。既而星回日迫，锺鸣漏短，扶孔光之杖，方游户庭；颓宣父之山，奄从风烛。春秋七十有七，载初元年六月六日薨於私第。以开元二年正月二十六日与夫人韦氏、李氏合葬於白鹿原，礼也。公器识弘敏，风鉴端邈，孝彰素里，学擅淹中，龙韬武库，凤翔文苑，人伦准的，四海具瞻，暄寒驰骤，百龄俄顷。呜呼哀哉！乃为铭曰：
氵尔氵尔鸿源，肃肃高门。芳流史存，德遗道□□□降祉，载诞君子。忠规孝理，髫发齿。宏□伟器，入官登位。徽猷齐致，声华流懿。道长运促，池平草绿。灵盾祖载魂何属？千龄万代山之曲。
（录自《隋唐五代墓志汇编》陕西卷第一册）
№开元００２
【盖】
失。
【志文】
夫人姓荆，南阳荆智广之长女也。夫人禀气太和，降精婺宿，柔仪率性，贞操自然，妇道内凝，出嫔君子，即太府寺南市署丞朱玄哲之妻也。和比琴瑟，契合埙篪，宜家之誉远闻，好合之音遐畅。降年不永，朝露溘先。维大唐开元二年三月一日，卒於南市官第，春秋四十。粤以其月九日迁措河南府西北十五里平乐乡郭穆村西八十步之平原，礼也。青乌皆兆，玄鹤来宾，灵需顾步，哀鸟思人。
勒芳猷於九壤，垂不朽於千春。词曰：
颜艳兮娇上春，盛德播兮扬清尘。作嫔君子兮庶有邻，题名鬼录兮背芳辰。
低虹□兮怨莫申，泉户阖兮长归真。
（录自《隋唐五代墓志汇编》洛阳卷第八册）
№开元００３
【盖】
失。
【志文】
大唐故沧州长芦县丞簿府君墓志铭并序公讳仁，字范，雁门人也。粤以五星东聚，列妃后而嫔帝，万乘北驾，命通侯而佐皇。故懿哲茂亲，顶闻前史；丰功厚德，载芳来叶。祖师，唐安州义安府统军、考城公、上柱国；驰声细柳之前，果获大名之赏。父峻，皇朝原州平高令、上轻车都尉；法雷绾墨，驯翟有闻；列宿鸣弦，驱鸡自远。公年才弱冠，任国子监学生；灵府虚融，神姿实发，微言一览，洞晓三经。射策甲科，词锋颖脱，选众而举，爰授忻州行参军、拮州永嘉县尉、沧州长芦县丞、武骑尉。谢衤失海隅，入调天府，遘疾神都，以垂拱二年终於旅舍，春秋五十九。夫人南阳樊氏，恒州长史之孙，陇州治中之女也。中和秀气，上灵资淑，阃德贞谅，闺训夙彰，只奉内仪，虔恭巾溃未极南山之寿，忽倾东岱之魂，终於私寝之第，春秋八十有四。
即以开元二年岁次甲寅正月十七日合葬於相州城西北二十里岗之原，礼也。息升铉等，冲和植性，纯孝自心，泣血增裳，倚庐何望？素即路，白衣相送，士庶凄怛，原野苍茫，清风响怨，白日无光。恐人非之地是，而海变之成桑；庶勒铭而纪石，虽代故而名芳。其词曰：
高门鼎族，弈代观光，岳灵川粹，辅汉臣唐。令问令望，如如璋，朱轮华冕，拖紫怀璜。其一。□有媚媛，诞姿淑懿，阃德陶神，闺仪蕴器。奄忽终古，同穴荒＊，万岁千秋，幽明永阙。其二。
（录自《隋唐五代墓志汇编》河南卷第一册）
№开元００４
【盖】
无。
【志文】
砖。墨书。
大唐西州高昌县故岸头府旅师成府君神道墓志君讳达，字即□□太□人也。开元二年十月十六日卒，以其月十九日，葬於城西北平原，礼也。
（新疆博物馆藏志，录自侯灿《解放後新出土吐鲁番墓志录》）
№开元００５
【盖】
失。
【志文】
大唐故上轻车都尉朱府君墓志铭君讳君满，其先吴兴臣，远祖因官上党，子孙遂居焉。原夫茂族洪源，分枝演派，并详图谍，可略言焉。曾祖祚，幽州渔阳县尉；祖广，隋任梧州司马；考生；并索隐钩深，兰芬菊茂。或南吴展化，王祥之雅＊攸高；或北塞牵丝，梅福之美徽可尚。君三陇颓精，二漳授气。灌夫任侠，每从朋酒之游；班超壮时，更起丈夫之叹。蓄泉谋而待用，抚霜锷以自矜。俄而全气经天，羽檄奏三边之急；将军略地，玺书徵六郡之雄。公以此时，致功受赏，制授公为上轻车都尉。李广飞将，名列轻车；李陵横行，初从都尉。以公一命，兼而有之。壮士暮年，愿白牛之驾；高人晚节，更修青鸽之禅。急掉末维，逝川俄远，春秋七十三，以长安三年二月四日卒於家。以长安二年十月二十六日，葬於州城东南五里之原。夫人李氏，春秋七十有五，以开元二年正月二十一日卒於私庭。以其年十一月六日庚寅，改葬州城西南三里之原也。嗣子知福等，爰刊斯全，以旌遗列。铭曰：
诞膺宝命，君子挺生，姬水流派，秦国遗英。吴门得姓，庭槛振名，何谋不王，何敌不成。其一。粤自会稽，长歌樵路，佩印还邑，覆水难愿。乃祖乃父，惟清惟素，有朋相得，撙酒思慕。其二。投笔从戎，燕郊勒功，龙韬昔蕴，鸢旆知风。凯歌已人，授爵斯降，玄门敬念，释典弥祟。
（录自《隋唐五代墓志汇编》山西卷第一册）
№开元００６
【盖】
失。
【志文】
大唐上骑都尉王君墓志铭君讳胡，字仁，太原郡祁县人也。六代祖亮，後魏尚书令、中山郡王；第四弟比部尚书、西河郡公。曾祖信，北齐郊州刺史；祖干，隋任扬州太都督府仓曹参军事；父胡仁，皇朝上骑都尉。君即府君之第六子也。芳腴地籍，贞骨天资，藐□孩童，载罹艰酷。弱不好弄，长而筮仕，郡举孝廉，射□高第。春锦飞文，秋毫折理，冰壶谢其清白，雪锷惭其刚断。爱敬之道，率由礼经；禄俸所资，咸充甘脆。俄而秩满，丁继亲忧，柴毁骨立，杖而後起。鸣弦驭俗，制锦字人，其教不肃而成，其政不严而理，而卓茂之马，忽致嫌疑；刘宽之告，坐延猜误。公冶长徒嗟黑索，鲍明远空叹朱丝。以开元二年六月十八日，＊於私第，春秋八十有一。呜呼哀哉！夫人郭氏。方只载德，圆魄诞灵，幽蔼如兰，闲华若。虑章姆典，光昭女则。星沉厚夜，初半失於蛟龙；吹动中宵，竟双飞於鸾凤。以咸亨二年六月十八日遘疾，＊於私第，春秋三十。粤以开元三年正月二日，与夫人郭氏，同合葬於并州金城村西北二里之平原，礼也。嗣子思礼等，郭门直视，郊原试望，风吟灌木，但闻杨树箫箫；日落平原，唯见佳城郁郁。庶几不朽，敢作铭云：
河汾之北，恒竭之南，幽石中断，穷泉下探。苍茫寒气，＊＊阴岚，物故如此，人何以堪！（录自《隋唐五代墓志汇编》山西卷第一册）
№开元００７
【盖】
侯君墓志
【志文】
唐故昭武校尉上柱国侯君墓志铭并序君讳□，字感，稽古令望，出之燕郡；探迹前典，业盛幽并。因祖迁宦，遂为晋阳人也。祖如，隋任蒋州司马；赞维城於百里，誉彻二京；阐风化於一同，名流三辅。父威，唐任通州宣汉县丞；载翊弦歌，式遵制锦，声满剑门之路，才光玉垒之墟。南郡去思，风猷尚在。君少怀余勇，克捷匈渠，仗义镐京，书勋会府，授昭武校尉、上柱国，以旌年德。乃乐天知命，志不干禄，功成身罢，晦迹业园。任物推移，随理变化。春秋六十有七，圣历二年五月八日遘疾，终於里也。
夫人董氏，蕴质荆山，凝姿仟岭，幼而聪敏，方兼谢氏之能；长而惟贤，更逾孟母之则。三从已备，四德俱称，桂馥兰芬，誉流里。俄然桐凋龙岫，剑落蛟津，春秋八十有四，开元二年四月十一日，卒於私第。郎以三年二月二日，葬於金城村西北二里旧茔平原，礼也。乌呼哀哉！嗣子仁钦等，痛切茹荼，居丧过礼，悲缠罔极，攀怙何依？恐渤獬难寻，桑田有变，用镌翠右，以志玄堂，远备高深。
乃为铭曰：
皇皇远祖，数代雄，於焉侯公岂不к。歼厥渠魁挫其戎，退守丘园捐名利。
悦性摅琴酒，逍遥乐山水。悠悠造化浮我生，沉沉夜台休我死。
（录自《隋唐五代墓志汇编》山西卷第一册）
№开元００８
【盖】
唐故谯国夫人墓志铭
【志文】
大唐左卫高思府果毅都尉长上谯国公夫人武氏墓夫人讳，本居沛国，至後魏给封於晋阳，因家太原之地。大夫武子则匡赞宗周，将军武臣则牧王全赵。孤卿玉帛，代有其人。纷烈金缃，史无虚籍。祖至元，则天皇太后昆季也。太后称制，赠蜀王。王非刘氏，虽违高祖之约；义取隋时，未前王之典。父嗣宗，周封临川郡王、宗正寺卿，後封管国公、豳州刺史；昔轩辕居正，盘石选乎懿亲，而帝座重明，蕃屏寄於明□。夫人即管公之长女也。秀色端庄，蕙心柔顺。幼而敦礼，乃受於公宫；生而有文，故归於谯国。及作嫔君子，琴瑟克谐，职镇家人，闺门缉睦。既而兰芳遽折，春露俄从，先天二年九月七日终於嘉会里之第。以开元三年二月廿一日，归葬於咸阳北原，礼也。台留宝镜，无复春妆；箔送银蚕，唯应夜绩。铭曰：
□王少子，手文命氏，公侯必复，璋由此。是与令德，必有其邻，手文再兆，为谯夫人。结始庆，即怆留巾，宝琴罢友，黼帐谁亲？夜台无尽，旧馆徒春，千秋万古，同此黄尘。
（录自《隋唐五代墓志汇编》陕西卷第三册）
№开元００９
【盖】
无。
【志文】
唐故银青光禄大夫州都督长沙郡公赠幽州都督吏部尚书文献公姚府君玄堂记玄堂在陕州东硖石县东北廿里崇孝乡南陔里安阳公之原，即怀州长史府君茔东南五百四十步。
怀州长史府君坟高一丈，周回廿三步，石人，石柱、石羊、石兽各二，列在坟南；碑一所，在阙南廿步，柏树七百八十六株。
文献公坟高一丈五尺，周回廿五步，石人、石柱、石羊、石兽各二，列在坟南，碑一所，在坟南一十四步，柏树八百六十株，阙四所，在茔四隅。
右奉开元三年七月廿四日制赠吏部尚书，谥曰文献公。既奉朝恩，爰加礼秩，以其年十月己酉朔十三日辛酉卜兆叶吉，敢用封树。其明器等物，总一百五十事，并此记并同瘗於玄堂南一十二步。第十子兵部尚书兼紫微令梁国公祟：蓼莪增感，悲号靡及，恐松柏方台，陵谷迁贸，而前志先在圹内，事归幽密，不敢辄启，今敬镌贞琰，以立斯记。
开元三年岁次乙卯十月己酉秋十三日辛酉记。
（录自《隋唐五代墓志汇编》河南卷第一册）
№开元０１０
【盖】
大唐故韩府君墓志铭
【志文】
大唐故韩府君墓志铭并序大哉天地，惟人最灵，茫茫洪源，各胤其绪。故道胜绩茂，在乎其时；遐迩夭寿，匪乎异贯。君讳孝纯，其先南阳人。齐梁间，十一代祖仕至河北太守，因家河东，便为永乐人也。曾祖和，隋＊寇将军；雄武由纵，英威自天，虽称冠军之勇，犹存大树之美。祖成，皇朝散大夫；荣不失绪，名列乎大夫；道以□行，相传于氏族。父衡皇朝进士、遂州青石县尉；甲科为□，天聪自乎一德；位及比行，声振闻□百里。君儒林郎，行拓州拓城县丞；毗赞有序，在乎斯人，才明学优，位不充量。然而忠孝惟允，冀经邦以任大；灵神不颐，何仓辛而攸殒。夫人汝南袁氏之女也。性质温敬，代习仁风，作俪有仪，命不遐寿，以开元三年岁次乙卯十月己酉朔廿二日庚午，合葬於永乐西北平原，礼也。
原夫生也之时，愿连栖而比目，死乎者世，终夜永而沉泉。平原萧条兮风悲，丹翩翻兮雾惨，丘墓一闭，寂尔千秋。长子右骁卫沁水府兵曹参军休徵、次子将仕郎休明，痛结寒泉，悲深风树，晨昏永隔，定省无期，勒兹贞琬，感而增涕。
呜呼哀哉！乃为铭曰：
伊彼万象，挺生於君，天资孝直，道逸人群。其一。爰习诗书，然从职，天不辅仁，歼我良德。其二。穷泉夜永，荒陇年深，天苍苍兮云日，代悠悠兮古今。其三。
（录自《隋唐五代墓志汇编》山西卷第一册）
№开元０１１
【盖】
无。
【志文】
砖。墨书。
开元叁年拾月卅日四品孙张大岌妻焦氏灵。
（新疆博物馆藏志，录自侯灿《解放後新出土吐鲁番墓志录》）
№开元０１２
【盖】
失。
【志文】
赵州乐城县尉毛场妻李夫人，大唐开元三年九月廿七日卒於乐城官舍，春秋卅有七。逾月□□於淦阳故里。其年岁次乙卯冬十有一月己卯朔十九日丁酉，殡於疏村南□百步平原，礼也。恐深谷为陵，故勒斯志。
（录自《隋唐五代墓志汇编》河北卷第一册）
№开元０１３
【盖】
失。
【志文】
唐故隰州司马董君志铭君讳师，字善，陇西城纪人也。汉尚书太尉公卓之後。派绪绵速，构趾祟峻，邓林兹叶，桂馥松贞，昆岭悬□，琼光玉润。既而源同派别，干合条分，萍转他乡，蓬迁异县。祖显；父才；州党权豪，闾阎首望，志括道植，体静仁明，誉重一时，声流万代。君陶情风月，运想烟霞，攀桂籍兰，长歌丹壑。登山临□，高步青。枕文石於山门，爰登寿考之福，前授高平县令，俊擢隰州司马。岂谓崦山易逼，俄逢二竖之灾；川逝难留，忽遇两楹之梦。春秋八十八，开元三年八月四日，终於家第。夫人元氏。凝淑态，窈窕奇姿，体合桃李之容，质有松筠之节。庭闱有训，垂避当熊。春秋八十五，授郡君。先天二年十一月五日，掩捐馆舍。以开元三年岁次乙卯十二月十八日，葬於州城南廿里平原，礼也。左临龙岫，右带漳滨，南眺雄峰，北临狐堞。嗣子仁慈，悲缠蒿径，痛结荒埏。仰马鬣而裁坟，望牛亭而启□。其词曰：
天闻孝子，国言良史，垂芳百代，播美千祀。怡性丘园，栖神山水，佩礼从心，行仁由己，忽怆池浣，坐□生死。
（录自《隋唐五代墓志汇编》山西卷第一册）
№开元０１４
【盖】
失。
【志文】
大唐绛州正平县主簿郑景良妻河东薛夫人墓志铭并序若夫禀巽凝姿，仪舒诞彩，蕙□兰郁，清晖月湛。若乃至德□粹之性，柔闲婉之仪，谦和韶令之词，组纟川□□之妙，四德该备，百行周才，体柔顺而兼干虫之业，守谦光而怀□烈之操。年在髫，克标岐嶷。夫人河东薛氏，汾阴人也。曾祖□，静州刺史；实星岳之降精，挺璋之上达。光照千里，风驰百城。
仁义为刑罚，有耻且格；礼乐为声□，期月有成。祖フ，县令；临下以简，御众以宽，不言而化，因□作教，仁风被□朝雉，善政闻於夜□。琴清无讼之堂，□恩鸣桴之路。父南金；宋州宁陵县令、秘书监著作郎、苏州别驾；飞门秘阁，德重外台，述职中牟，化光驯翟。夫人即别驾之长女也。芝兰迥□，□□孤贞，誉重大家，德牟高行。方冀克隆□寿，弄孙□□长□□与善无徵，遂沈魂於永夜，以开元四年五月十八日，终於河南府洛阳县兴艺里之私第，春秋卅有四，即以其月廿一日殡於河南府城东北一里半乐付北二百步。前绛州正平县主簿郑景良夙沐恩服，叨陪婿地，未能奉荣门阀，翻□□□缠哀，幼女泣血於七晨，稚子绝浆於五日。飧荼茹酷，集□哀，勒石於幽泉，纪音尘於永代。其铭曰：
慈颜永隔，膝□□违，泣血今日，恭承岂期。其一。惊波阅水，高峰落刀，白玉生瑕，青珠掩润。孤旌稍出，悲骖不进，万古千秋，萧风独振。其二。青乌启兆，白鹤标坟，悲□□咽，马朝存，幽芳□露，龙树含云，□辞彩阁，永闭泉门。
开元四年五月廿一日郑景良书（录自《隋唐五代墓志汇编》洛阳卷第八册）
№开元０１５
【盖】
失。
【志文】
大唐故朝议郎行河南府仓曹参军事上柱国清河崔府君墓志铭并序君讳逸甫，字延明，清河东武城人也。昔非熊□□，拔王□於西周；□龙降祥，□□仞於东帝。烂被□□，吞其今古。曾祖□，北齐散骑常侍；牢宠□杰，跌宕群书。祖世济，皇朝太子洗马；□娇平□，丹松迥目。父元彦，皇朝绛州大平县令。词□双孤，入门迥秀。君幼而聪□，长而敦□，德备亲宗，方成准约。
岂其伯师□□□□当年□□风情，早标时价，解褐岐州岐阳县主簿，转左□□卫兵曹参军、御史台主簿、河南府仓曹参军，莫不忠孝饬躬，仁明□□，行唯金玉，道实龙蛇。寮属推扬，吏人□颂。加以竭於己□，□怡怡於骨肉。锵□锦□，妙□令之□花；札削油缃，□扶风之□轴，何悟阴阳□腠，久卧刘君；霜□沉灰，奄□□室。以开元四年岁次景辰十二月癸卯朔廿八日庚午，终於东都圣真观之□思院，春秋有六。呜呼！虽皇天是辅，福无愆；而灾眚滥流，亏盈或爽。□乎颜子，何悉孔夫。一子瑶，年十二，一女裴儿，年九岁。日月胡吊，□此幼冲。
粤其年闰十二月癸酉朔十三日乙酉，宅兆於河南府河南县梓泽乡纳义里原，礼也。
嫠妇崩攀，慈亲恸咽。兄彭州司户尚甫，情深共气，哀子敬之先亡；弟度支郎中隐甫，孝□同枝，恨公明之前背。□子姜门雁翊，坐结双悲；田氏荆朴，空余两在。眷兹形影，□离谁胜，陵谷推移，式为铭曰：
佐禹承家，师文溯霄，礼乐□传，衣冠代□。在汉莫俦，居魏无右，巍哉盛族，贪诸其旧。其一。□□□拜，是□□□，忠孝标迹，芝兰比捐。□生未几，大暮俄，□□晓月，垄思墓□。其二。□穷友暮，原□□□，慈亲断骨，孀妻截腹。血泣稚子，□□□行，千秋万岁，□□□□。
（录自《隋唐五代墓志汇编》洛阳卷第八册）
№开元０１６
【盖】
失。
【志文】
大唐故乐府君墓志铭并序君讳永＊，□郡人也。曾祖郁；祖彦；父纂，宣州□陵县丞。乃祖乃父，展骥明时，黼黻纷纶，冠缨赫弈。君承余绪，起家补斋郎，弱冠之年，趋驰秘室；成人之岁，展敬清官。乃解褐尚舍直长。秩满，又任郯王府□曹参军事。履历清资，徘徊朱邸，负良材於东箭，弄□翰於西园。忽殃梦负之□，俄兴梁木之叹。
以开元四年十二月廿四日遘疾终於私第，春秋卅有九。以其年闰十二月十□日权殡於河南府北邙山。白虎随车，青乌启引，遄移朱，永玄官。嗣子英珍，荼蓼之□，叩地何追；霜露之哀，终天罔极。呜呼哀哉！愁色昏昏，重楚隐雾；寒光黯黯，落景埋云。乃为铭曰：
天生仁孝，禀性贞纯，星精孕质，岳灵降神。华文奋楚，美价倾秦，西园纂物，东阁垂绅。其一。物不常泰，人不常生，壑舟易往，隙驷难停。烛风遽灭，薤露遄惊，松门一，永寝金声。
（录自《隋唐五代墓志汇编》洛阳卷第八册）
№开元０１７
【盖】
失。
【志文】
大唐相州林虑县薛府君秦夫人墓志君讳世感，其先河东郡人也。祖衡，隋任龙襄将军；正迹无私，视人犹子。
父干，时逢隋末，失叙无依，优游自安，玩赏卒岁。惟公为国有劳，封为上骑都尉，宁家养性，琴酒自娱。岂期荏苒沉疴，俄乘化往，以上元二年四月四日卒於私第，春秋五十。夫人秦氏，陇西郡人也。幼长德备，延寿百龄，名达开□，封赐郡君之号。□期忽居腐瘵，倏尔殒殂，以开元五年八月五日卒於私室，春秋九十有四。其年岁次丁巳八月戊辰朔廿三日庚寅，合葬於郎垒村东北二里平原，礼也。嗣子□礼等，恐山河迁变，题刊记焉。其词曰：
开元五年八月廿三日（录自《隋唐五代墓志汇编》河南卷第一册）
№开元０１８
【盖】
廉君墓志
【志文】
大唐故廉府君徐夫人墓志铭并序君讳师，字珉望，本河东郡。昔颇为赵□，□冠诸侯；□居蜀守，歌流五。
阀门无坠，英明代有。祖□，隋□□县丞；父客，唐朝南阳校尉；文章掷地，佥为王佐之才；□贵在天，未享台阶之衤失。君竦干幽贞，宅心闲旷，山阳筑，别业迩於峦岗；物外箫遥，高赏临於霞月。杖藜披薛，自谐真隐之风，练石烧金，未得神仙之术。春秋七十九，长安三年六月廿三日遘疾，终於家。夫人徐氏，贺州冯乘县尉端之侄女也。动合规训，言修典则，□□□轾□之鬓，衰颜谢李之姿，未终养於迎举，遽□悲於就木。开元丁巳岁十月丁卯十日景子卒。呜呼哀哉！夫君谛想真乘，凝心究竟，早命第三子山寺出家，法名愁一。维摩在俗，即悟空门，净藏辞亲，从兹□道。孙□綦等，情深创巨，礼极送终，其月廿五日，合□於□村西南八十步高原，礼也。东临光□，岩障□门；两枕岗峦，□林隐蔼。衣衾而不启，衡器而得地，□□年代，复纪铭云：
真矣君子，早□嚣尘，□彼华兮宜室家，岁时往兮川流阅，生齐体兮殁同穴，郁□□□兮悲风月，昭昭铭纪兮扬徽烈。
（录自《隋唐五代墓志汇编》河南卷第一册）
№开元０１９
【盖】
失。
【志文】
大唐骁骑尉仁勇副尉张君志铭并序君讳□□，字修义，南阳人也。轩辕之苗裔，司空□而□□开□□□□□至先祖□汉有勋，异姓封王，食邑於□，子孙居焉，遂为邯郸人也。祖卿，大唐龙飞，佐时拨乱，授上骑都尉。父讳英，邓王帐内；小山之桂才攀，大夜之期俄促。
乡悲惜，追慕隐居。府君继其长子，年十八，早负洛阳之才，以辽襄未宾，受符於汜水，鹰扬龙塞，□狼津，一扫□□，冰□叶散。仪凤年，授骁骑尉，寻加仁勇副尉。频遭□□，□□山水，许巢父之比屋，卷务焦之拟邻，春秋六十三，於开元五年十月廿一日遘疾，卒於私第。夫人□地，□□□□之胤，冬夏爱之苗。
韩氏等贞顺双□，德行俱美，鸣□□驾，马鬣俄开，其年十一月一日□□县西北十里平原，礼也。渌水前流，溉灌洪波之殿；紫山斜英，照曜邯郸之宫。□先王□，里信公侯，遗迹分辉，剑尚跃，琴鱼易王城犹喧歌□。嗣子钦□、元、钦古、钦明等，早邃天纵，孝性通神，＊岁称奇，望桑而长安近，童年挺绝，游桂枝而□□□。生事既终，□葬斯及，痛风林振响，嗟日隙惊尘，□□□变桑田，敢勒铭於茔□。其词曰：
眇鉴往载，仰惟昔贤，□人□□，令德昭宣。芝兰齐馥，金石同坚，以今以古，何後何先？其一。山川四望，城台万重，廉蔺气盖，□□土风，□□□日，□□举□，□□□□□□，□刊石以记功。其二。
（录自《隋唐五代墓志汇编》河北卷第一册）
№开元０２０
【盖】
大唐故严府君墓志铭
【志文】
大唐故朝议大夫行尚书兵部郎上柱国冯翊严君墓志铭并序严氏之先，出自颛顼，逮于两汉，昔裔实昌。公讳识玄，冯翊重泉人也。本枝后汉徵士严子陵，不拜天子，节高巢由，志狭伊吕，声芳远迈，史籍载焉。公即陵之后也。曾祖伟，隋以文行见推，举考廉官，终高梁县令。祖弘言，怀才抱器，举孝廉，皇朝历云阳县主簿、坊州录事参军。父仁楷，学业傅家，儒风习祖，才高命舛，仕不得途，皇朝应诏举新繁县尉。公生而神彩朗俊，风情警逸，文学早著，音律洞明。永淳年，以乡贡进士擢第，又应文藻流誉科学擢第，授襄州安养县尉。公宦辞卑，禄以及养，而钟庆未积，忽丁内忧。服满应奇才选，天下一人及第。公之美声，朝野瞩目，词人秀彦，高山仰止。授公汴州浚仪县尉，秩满，复应拔萃选及第，授洛州武泰县尉。公天性含章，地灵授气，文质炳焕，琳琅蔚兴。久视年，天后追於麟台修书。方史笔高著，价竞班扬，忽丁外忧，孝齐参闵，服阕，制授雍州长安县尉。虽识号神仙，朝廷惜其利用，遂除左御史台监察御史行。时以为乌台得人。乘聪有望，转雍州司法参军。惟公惟政，不繁不苛，迁雍州栎阳县令。始以鸣琴理化，同子贱之闲和。转洛州巩县令。遂乃烹鲜训人，尚老君之不挠。公负展骥之用，非百里之才，遂制授魏州司马，制加朝散大夫，又加朝请大夫，迁魏州长史。夫升高必下，陟遐自迩。而风化理俗，人怀其安。
先天年，敕追加朝议大夫、上柱国，拜尚书兵部郎中。位应星文，职司戎政。太宫进食，女史焚香。廊庙惟贤，实光时议。公以家本衣冠，终以才职相称，读易知其性命，观史宄其存亡。常思功成退身，恒知止足之分。嗟乎！年过耳顺，壮志仍存，忽遘风疾，药石无效。以开元五年六月廿四日奄归大运，终於京兆府＊县之私第，春秋六十有四。嗣子迪、迥等追哀恸天，攀号泣血，卜其宅兆，哀以送之。以开元六年正月十四日权厝於万年县之白鹿原，礼也。呜呼哀哉！精魂寂寥，英名不朽，刻石纪事，将存永久。铭曰：
国之贞干，公为杞梓，大厦未成，良材中圮。朋亲吊祭，骨惊心死，哀送实深，痛伤嗣子。百龄何促，逝川移晷，殡於高原，弧坟＊。泉路幽涩，春寒未已，白杨高兮晓悲，野烟深兮暮起。谅幽明之异域，使人生之到此。
张希迥文太常寺协律郎吴晃书万光刻石（录自《隋唐五代墓志汇编》陕西卷第一册）
№开元０２１
【盖】
失。
【志文】
大唐□武□□□清道率赵郡李公亡夫人高阳郡君许氏墓志并序夫人讳懿，字成美，高阳人也。曾祖蕴，隋右屯卫将军。祖基，唐武□□□□军。父仁威，皇京兆府＊县令。咸以德音昭晋於代。夫人门庆□□，性禀柔闲，玉种珠胎，含辉吐润，松荣桂植，峻节孤芳。李公凤凰于飞，□□高嫒，必宗之子，方结好仇。宴尔之初，夫人时年二八矣。标梅李，枝叶□茂，宝瑟瑶琴，好合斯重，慎修嫔则，整肃门仪，以敬事尊，礼之本也；以恩抚卑，义之和也。躬□节用，服擀濯之衣；织组纟川，亲烦辱之事。夫其□德懿行，超迈今古，中表姻戚，罔不贤而慕之，以为妇道之楷式矣。神龙三年三月六日，有制授李公朝散大夫、尚药奉御。其年十月一日，蒙授高陵县君，从夫贵也。至景龙二年六月，有制：内外五品已上职事官母妻，各加邑号。其年七月十九日蒙授高阳郡君。古之石延乡则其流也。悲夫！天之报施，孰云与善？运之修短，盖亦无期。开元六年九月十八日，终於景行里之私第，享年六十有六。李公以西域路远，莫致返魂之香；北海人□，空希睹灵之术。念偕老而中缺，日□□而增伤。以其年十一月十二日，葬於洛阳县清风乡升平里之原，重壤□泉，夜兮即长夜；拱木蔓草，春迟迟兮非我春。呜呼哀哉！夫人＊岁能属文，长而博经史。刀尺之暇，左琴右书；林池之间，缘情体物。虽谢家对雪，若□□风；蔡氏论书，真草□命，俊词强学，何代无人？加以妙解真乘，尤精佛理。□□归一，悟火宅之难□，舍筏齐岸，知爱河之易溺。逮乎临终，神不瞀乱，□□□□□欲三宝□夫人之有信也，其生天乎？阎浮浊界，固不足云矣。长子谔，河南府登封县尉；次子诠，左监门率府兵曹参军；季子讷，亳州真源县主簿。莫不孝以事亲，报之罔极，号慕圣善，痛深乐棘。题贞石以披文，幽泉以颂德。其词曰：
□□凤凰，和鸣锵锵，鱼则河鲂，比齐之姜。衣冠赵国，胄绪高阳，伉俪之美，□室之光。其一。相彼苍昊，辅仁谁保，沦我好仇，失我偕老。两剑一逝，双梧半□，情换增哀，神伤何道。其二。孝子孝思，如慕如疑，望庐永谢，噬指无期。听哀挽兮肠绝，攀神舆兮泪滋，山隅列青松之墓，泉室铭黄绢之词。其三。
朝议郎前行著作佐郎杨齐哲撰。开元六年岁次戊午十一月辛卯朔十二日壬寅建（录自《隋唐五代墓志汇编》洛阳卷第九册）
№开元０２２
【盖】
刘君墓志
【志文】
大唐故仪州辽城府左果毅刘府君墓志铭粤若稽古诸侯，咸厥所因，或天降此灵文，或地资以秀气，离母吞燕，水盛生商；鲁妻会蛟，火息开汉。伟哉刘氏，与自唐侯，袭帝营之余苗，荫轩皇之胤派，缙绅周魏，驱策宋齐，代有其人，英豪间出，所以割城恃险，王蜀握剑门之雄；战国争权，霸道掌衡之极，良史弗能载其美，清文弗能尽其华，非藻客之哿言，岂仆失之缕说。曾祖处弘，中山人也，即孝景帝二十七代之亻来孙，司徒公五十三王之令绪。伯宗以尚书入命，平芝以州牧褰帷，太尉独步於丹墀，冠军抗衡於紫闼，分茅旧茂，鬯余芳，隋朝任司直大理正，恤狱复辜，启书泣笔，士师服其法术，国相□其刑科，豹饰得英彦之风，鸿渐除小子之厉。唐初任管州皇台令，目六穷，九三夕惕，天子作色，群公交驰。憬彼不虞，资我疏附，委诸以郑邑，率□以韩城。再擢商州商洛令，控引王畿，绾临侯甸，修原逦迤，绝璧峥嵘，风雨□□体灌坛，巫觋慑而状邺宰，不严而理，不雨而成，君讳元超，字元超，前任恒州□谷镇将，斜亘鹤堂，俯邻虎涧，扼邯郸之襟带，备阏与之纵横，後迁仪州辽城府左果毅，骑逸风云，羽过日月，善穰苴之胆略，□□□之精钤，阚振黄夷，威惊赤□，予三牙爪，公侯腹心。岂谓金阁未□，□□□□，司民色落，野鸟来驯，去景云二年正月十十一日，奄逝於官舍，遂□□□□□掘溜变恒，鲠燕邮，辛酸赵□。夫人陇西李氏，紫气真苗，皇□□□□□□盖四海羽仪，燕尔新婚，作嫔嘉，＊鸣著代，龟庆承宗。何得龙＊长吟，□□见化，逐常娥之奔月，陪婺女之升□，即以开元元年四月二十八日遘终於私阁。呜呼！芳桂＊摧，荣桐安亏，珠沉泉崩，玉烬山阿。嗣子茹荼，孝孙攀擗，於是简吉日，择良时，百灵安，六神备，泉扃磅礴而豁地，陇嵬峨而隐天。遂以开元六年岁次戊午十一月辛卯朔十九日，□荣阳东七坛山之高原，礼也。斯乃境是雄州，邑为列郡，楚汉斗锋之国，曹袁□渡之川，背洪河，面嵩岳，瞰东虢，Р西梁，物产骈罗，沟塍错杂，缩拔登筑，荷锸奔波，丝萝挂於黄腹，琴瑟於幽壤，马鬣坚封，孤丘首正，霜朴□□，风梢松柏，陟□有回瞻之思，循陔多眷恋之仲。
奠た式彰，遣车礼毕，昔明仪□识，尚感颛孙；哀公作诔，犹嗟尼甫；引譬连类，纪迹颂切，追远慎终，乃为铭曰：
□氵幸剖泮，氤氲漫衍，陶蒸烟煮，万物生些。居诸错络，阴阳寥廓，含光运往，七耀明些。龙腾豹变，邦崩席卷，封疆建国，自汉王些。云孙日秩，维城盘石，厥构□□，□□箕裘，□余□些。□谷，桑田萧条，几成海些。否泰飞伏，葭灰历津，应□□□，□时改些。凤凰兆，骐ら岗，千秋万岁，子孙昌些。
（录自《隋唐五代墓志汇编》河南卷第一册）
№开元０２３
【盖】
似无。
【志文】
大唐海州录事文林郎李彦枚，开元六年十二月十四日，夫人朱氏卒於官舍。
夫人聿理中馈，克奉内仪，高修四德之美，俯践七篇之诫。箫终史郎，药尽娥庭。
悲夫！（录自《隋唐五代墓志汇编》江苏山东卷）
№开元０２４
【盖】
失。
【志文】
大唐故鄂州永兴县令陈府君蒋夫人墓志铭并序公讳玄度，颍川人也。九族疏源，□□坟而演义；三光□□，□汉江以济时。
高祖霸先，陈武皇帝，资灵神武，怀远修文，□□诞敷，圣政遐被。曾祖顼，陈孝宣皇帝，祗膺昊□，廓清寰宇，重光宝位，大拯黎氓。祖叔武，天骨标奇，地灵秀异，朱邸承宠，紫□□荣。代革时移，改授沂州刺史，又迁光禄卿，播美□□，传芳九棘。父玄度，幼挺聪敏，夙彰仁孝。唐任密王祭酒。陪侍□山，西园赏月；承恩兰坂，东阁迎宾。考秩俄终，选校辰州辰溪县令。绾此一同，政敷百里，弦歌入听，讴颂外扬。简在帝心，举授鄂州永兴县令。政洽迁蝗，德高驯翟，移风靡化，易俗流恩。既而秩谢□归，攀辕轸虑，寮吏赋诀，卧辙输诚，遗爱尚留，余芳自远。岂谓积善无庆，天道歼良，奄迫夜台，溘先朝露。以开元五年十月十九日，春秋八十六，终於洛阳县德懋里。既绝孙谋，痛伤诸女。何图积衅，频遭悯凶。妣义兴蒋氏，擅以蔡词，工於班史，南山不寿，东逝惊波，以开元七年二月十日终於道政里，春秋七十。女四娘等瞻天靡诉，叩地何追，痛切绕坟，哀逾改社。茔翔白鹤，兆起青乌。以开元七年岁次已未三月庚寅朔一日庚寅合葬于河南府洛阳县上东乡平原，礼也。女等孤孑，怙恃无依，永阻温清，长辞敬爱。
号兆沥血，泪柏凋青；＊擗摧心，愁杨落素。滕室於，见日何迟。蒿里仰瞻，归魂是速。勒兹贞石，纪以芳猷。其铭曰：
庆表江渍，派流颍□，赫弈前载，蝉联後嗣。其一。猗欤明宰，挺特出群，迁蝗蕴美，驯翟有闻。其二。天道有昧，积善无＊，惟德不辅，□□是歼。其三。
同穴永窆，滕室长曛，埙篪冥会，琴瑟谁闻。其四。□□□□，云愁荒陇，万古千秋，杨悲柏耸。其五。
（录自《隋唐五代墓志汇编》洛阳卷第九册）
№开元０２５
【盖】
失。
【志文】
大唐故魏州陇西武圣□□登士公墓志铭公讳君□□陇西武圣人也。先高某之役也。昔者丹陵□界，源□□□，精峙遥垧，瞻临镜野，春秋八十有四，以开元七年岁次己未寅朔十三日壬寅遘疾於家，着祀也。其铭曰：
□□□质，荡荡幽临，轩□□迥，□长玄宫，永闭窆户，□□□凝，辉□古验，积于余□。
（录自《隋唐五代墓志汇编》河北卷第一册）
№开元０２６
【盖】
无。
【志文】
砖。墨书白地。
开元□年八月五日八十乡君版授延州司马张府君墓志君讳行伦，字季布，南阳人也。其祖，高昌伪朝授门下司马。盖慕□风，妙□□，温良有美。匡辅当时，声及子孙，冠缨莫绝。父，余风□善，固学靡穷。
清直克彰，名驰礼阁。皇朝任交河县尉。加以门傅□绂，与七叶而相辉。身带高班，阅三坟而诂俗。君，乃乡闾友直，行洁清□。上相延龄，人乞言而食粟帛。
以太极元年三月，内□版接延州司马，兼赐袍笏。自古及今，未之有也。此则君之有福，幸偶明时，寿考寿终。若太公之晚禄。寝居垂化，正见有徵。十含不□，如入禅而不乱。此则君之一生，正信之佳验也。春秋八十有六，以开元七年八月廿八臼，终于私第。九月五日葬於城西元礼之营也。悲夫！生崖不驻，嗟逝水之难停；隙影倏流，若飞星之过目。且诸天劫寿，犹不晚於天灾；岂我凡夫，而无去来之苦。□河生死，贵贱同归，勒此志铭，记斯年代者。
（新疆考古所藏志，录自侯灿《解放後新出土吐鲁蕃墓志录》）
№开元０２７
【盖】
无。
【志文】
砖。墨害白地。
开元七年八月廿八日，八十乡君版授延州司马张府君墓志君讳行伦，字父师、季布，南阳人也。其增高昌伪朝授明威将军。祖，伪朝授通事教郎，盖慕儒风，妙闲经吏。温良有美，匡辅当时。声及子孙，冠缨莫绝。
父，余风袭善，固学靡穷，清直克彰，名驰礼阁。伪朝授太教学博士，皇朝授交河县尉。加以门传绶绂，与七叶而相辉。身带高班，阅三坟而诂俗。君，乃乡闾友直，行洁清高。上相延□人乞言而食粟帛。以太极元年三月，内制授延州司马，兼赐袍笏自古及今，未之有也。此则君之有福，幸偶明时。授考尽终，若太公之晚禄。寝居垂化，正见有徵。十念不亏，如入惮而不乱。此则君之生，正信之佳验也。春秋八十有六，以开元七年八月廿八日＊於私第。九月五日葬於城□□元礼之营也。悲夫！生崖不经，嗟逝水之虽停；隙影倏流，若飞星之过目。且□天劫寿，犹不晚於三灾。岂我凡夫，而无来往之□，□何生死，贵□□□，勒此志铭，记斯年代者矣。
（新疆考古所藏志，录自侯灿《解放後新出土吐鲁蕃墓志录》）
№开元０２８
【盖】
失。
【志文】
大唐故尚书右丞倪公墓志铭并序公讳泉，字若水，中山城人也。其先出自阝国，为鲁附庸，厥後因而命氏。六国时有倪者，能□诸侯之兵，盖赵人也。曾祖护，祖范，考基，执德不回，并为君□，立诚可久，是谓贤人。其道不出於户庭，厥声俾休於代嗣。公生而含灵，幼有成德，年甫七岁，□诵万言。诗书礼乐之英，黼黻击蜕之妙。曾未弱冠，声已芬於河朔矣。应八道使举，射□诠科，授秘书正字，复以举迁右骁卫兵曹参军，俄转洛州福昌县丞，又应封岳举，授雍州□□县丞，调补长安县丞，公之应务也，以忠公为主；不以矫激居心，公之检身也。俄授右御□□□御史，充剑南按察，加朝散大夫，转左台侍御史，寻迁吏部员外郎。宪闱珥笔，已□□□□□；明光覆被，更参列宿之荣。以公事出为宋州长史，稍迁慈州刺史，徵拜中书舍人，无何，拜尚书右丞。机在握而恒摇，纲乘网而不紊。阳秋克备，泾渭以分。未几，申命察使，帝难其举，乃出为汴州刺史。公皂盖临，皇华暂拂，下车而翻讹革□，入境而道德齐礼，人咏其苏矣。入拜户部侍郎，步戴筐之仙宫，掌夫家之小职，既惬之望，宜以德迁，再为尚书右丞，复如前政矣。近以遭家不造，令弟云亡，哭泣伤怀，幽忧感疾，室家隅坐，请祷於上下□□；宾客在门，并进於寒温药石。公启手知往，冥心委化。孝经遗属，奄从蝼蚁之游；纤续不飞，犹饮之恨。以开元七年正月廿六日，薨於京永嘉里之私第，春秋五十有九。
呜呼哀哉！冕旒顾问，嗟悼久之，赐物一百段，米粟一百石，葬事官给，遣六品官一人充使监护。公体和气静，内健外柔，苞□□於胸中，挫五文於掌上。张仲孝友，所以睦之於宗亲；石庆周慎，所以施之於邦国。是以脱庆燕爵，联簪鹭，蹑於粉闱之内，飞鸣於紫宸之裹，条流尽一，事业无双。举欲冲天，扶摇中断；功期日，峰岫先摧。呜呼！才之所假者天也。所赋者命也。秉殷周之礼，正当麟凤之时；列尧舜之朝，不执夔龙之事。哀荣未满，议者伤之。在中书也，群胥极宪，以法按之，飞书上闻，因此下狱。奸吏舞弄，初欲危之。恩旨召入，特延殊赏。公之刺汴州也，朝廷下埋蝗之令，遂为使臣所诬。公抗迹自述，因言灾眚之意。上深感悟，手敕劳之。公之再持省辖也，裨补阙典，贯穿庶务。指冰释，人吏惮其锋芒；臧否区分，郎官畏其沙汰。初公与尚书左丞范阳卢公奉上一心，立朝双美，及兹并拜，实谓光时。可谓当代名臣，古之益□□。即以开元七年十一月六日，葬於邙山之原，礼也。笳箫按节，方弘再命之尊；荆棘开茔，复见千人之会。龙＊晓引，□绋朝移。度清洛而前临，望都门而徐转。遵乎此路，痛矣何言。嗣子等孺慕不追，充穷靡逮，聿求凋翠之业，屡有披丹之请。矧平生接景，宿昔怀恩，有愿直书，惭非健笔。陆衔张意，手挥没後之哀辞；蔡叙陈文，目睹生前之异行。高踪可蹑，乃作铭云：
赫赫开国，岩岩始封，泗滨盟会，汶上畴庸。仕汉才邈，居燕世重，位升台衮，德被□镛。其一。於穆祖考，人之表师，颜原比迹，尧舜同时。林隐挥翰，家风作诗，生申生甫，何虑何恩。其二。间出孤秀，含章则炳，代符联晖，赵璧交影。爵位高列，骐骝未骋，奋羽鸣皋，修身藻井。其三。吏道攸切，经门复兴，解巾典校，射策为丞。伏奏张火，驱轺饮冰，威加蜀吏，煦浃色蒸。其四。
掌涣词阁，三辰照灼，持网尽闱，列宿差□。按节河郡，扬旌海涯，萧兰不杂，蓍蔡悬知。其五。司徒副掌，会府仍操，头□应贵，心丹遽劳。八龙摧羽，二竖浸膏，不践槐棘，翻悲薤蒿。其六。洛水之交，邙山之次，三兆叶吉，四神趋位。
凤凰□绶，数百代之封侯；仙鹤还家，几千年之古＊。其七。
（录自《隋唐五代墓志汇编》洛阳卷第九册）
№开元０２９
【盖】
大唐故李府君墓志铭
【志文】
唐故中散大夫涪州刺史上柱国李府君墓志铭并序君讳延光，字，陇西成纪人也。自灵溪育庆，膺指树之祥；张掖疏封，启苴茅之祚。衣冠是称於克荷，道德无须於聿修。固以辉映丹青，光昭简册，鸿勋茂祉，可略言焉。高祖叔基，周侍中、上开府、仪同三司、骠骑大将军、驸马都尉、敦煌郡公；曾祖威，隋使持节上大将军，荆、安二州总管，荆、安、熊、邓等四州刺史，上柱国，黎国公，大父志廉，皇朝上开府、陕东道行台、度支郎中、赠使持节卫州刺史，考元谨，太子左千牛尚舍直长；并传芳组，袭润休淳，虽历数屡归，而勋荣不替。珥貂开府，用睦葭莩之亲；凭轼建，载光熊阜之饰。
行台擢秀，首从即位之尊；望苑与能，初列侍臣之未。可谓代济不朽矣。君贻芬积懿，挺粹生名，巨材即异於纤茎，美价不资於成器。而弹冠入仕，自下为高。
始因戎卫之资，遄就参卿之任。次补岐州普闰县丞，雍州好主簿，未乐桓覃之心，更述仇香之职。俄授乾封县尉，黄图奥庶，赤县雄清，将求错节之奇，必俟弗刂锺之劲。君闲於在剧，投刃犹虚，善绩嘉猷，遽闻天。长寿三年，制授右肃政台监察御史、员外置同正员。俄而即真，寻迁右台殿中侍御史，又为本台侍御史、内供奉。四迁宪闱，六周年。霜风弥励，冰壶益清。初见推於茹刚，未竟疑於好直。圣历岁，出为郑州中牟县令。更满，授怀州武德县令。荣河近郊，覃怀旧趾。下车视事，人欢有成。远揖仲康之风，傍酌安仁之化。殊时埒美，无得而称。秩终，除德州司马、陈州长史。荣参半刺，政美题舆。未淹河朔之班，复践胡公之国。寻除使持节涪州诸军事、守涪州刺史。寄深共理，位总专城。适分命於虎符，遂缠灾于＊。以巨唐开元七年十二月十九日，终於京兆府长安县怀远里之私第，春秋七十有三。君秉志鸣谦，居家好约。履错惟敬，怀考父之恭；用正有孚，得晏婴之俭。加以斋心玄素，求福不回，契理允尚於无为，从官必由於直道。虽古之哲人志士，何以加焉。夫人荥阳郑氏，太子谕德祖玄之女。族茂缁衣礼优彤管，淑慎其止，洵美且都。粤自友琴，先悲彻瑟，宜家不永，始有折於龙镡；同穴相从，终克谐於龟兆。以今八年岁次庚申二月甲申朔十三日景申，式启先殡，合葬於京兆府万年县义丰乡铜人原之礼也。嗣子羲升等，并充穷结欷，孺慕衔悲，力必竭於衣衾，心亦尽於诚信。三日不怠，方申孝子之情；五月有终，复用诸侯之礼。爰刊贞石，式纪鸿芬。虔奉徽音，乃为铭曰：
绵绵瓜瓞，实惟真仙，丕降淳懿，代济英贤，聿修厥德，公其有焉。惟公之生，正直聪明，居家克俭，莅职惟清，终始不替，郁其成名。荥阳洵美，作嫔君子，玉殁幽泉，剑飞渊水，一去不还，千秋永已。惕遗范之不扬，勒贞珉而有纪。
（录自《隋唐五代墓志汇编》陕西卷第三册）
№开元０３０
【盖】
失。
【志文】
故登仕郎守茂州汶山县丞骁骑尉太原王府君墓志铭并序君讳齐，字思彝，太原人也。始其得姓锡氏，承周挹其枝分建邦□□后，簪裾相映，盛典□於二朝；冠盖交晖，霸雄烈於两汉。或□纪□□，功焕图，岳峻澜层，可略言矣。曾祖□，祖寿，夙韫灵奇，早标仁誉，□德闲雅，履道逍遥，宠辱若惊，仕非其好，优游静□，婆娑里塾。父本神彩孤高，风仪独秀，识量该博，业行纯深，虽身缨代尘，而心游法际，尝清朗自保，却□闭关，志尚霞月，都鄙荣刊。公即府君第三子也。君□天地之精，含太和之粹，眉目如画，心灵若神。武子有济济之名，扬□□棠□之称。以君方矣，诚足□焉。君解褐拜茂州汶水县丞。明鉴同彻，英风□□，岂兹偏邑，劳运弘规□饣芳之以荣，卒辞不就。
□前後□□裨政利人，策册余道，每惊天顾。会群公集仪，时銮驾□幸，有司辍之，策收名扬，宦犹不遇。君乃敷惠接物，狎仁□众，开门□故交之豫，分财字贫友之孤。海内挹其清尘。朝廷高其□□□□。□零浦树，时延潘岳之宾；风彻源花，每展何□之□。□□□□□□□祸结梦惊，天不愁遗，崦嵫遽落。春秋五十有五，开元七年九月廿四日，暂之京国，到十二月十八日，迥终长安□育桥官舍也。□乎！乡关迢＊，游魂□寓，□妻从哭途路□之子□□□行□□□□□□。
其年十二月廿八日，□柩□都私第也。男思□□□□昔□□□□□暮□翻□清肠之恨。呜呼！东南□往，□吉□凶，西北丧贤，□□□□到八年二月十九日，窆於邙山之原，礼也。□春原□□红芳洲□□□□送，伤如之何？□孝友言，□□政言，溢米不尝，骨立柴毁，□□□东岳□□南□不□□□识材家，乃墓其铭粤：
□□□□□俑东长含□□□□□□良□枝独耸，月桂孤芳，火□（下泐）隙驹俄促惟□哀□茄宣□曲川□画（下泐）
（录自《隋唐五代墓志汇编》洛阳卷第九册）
№开元０３１
【盖】
大唐故刘府君墓志铭
【志文】
大唐故原州太谷戍主彭城刘府君墓志铭并序吏部郎中褚ギ撰昔高皇帝杖剑伐秦，分王宗子，盘石相据，名绍其源。或胙土而建邦，或因生以赐姓。公之所绍，系绪绵长，仁义簪缨，煌图籍，家声祖德，史牒详焉。
曾祖韬，隋任定远将军、上柱国、行左卫郎将，禀挺生之气，蕴韬钤之略。十万之众，与樊会而横行；五千之兵，共李陵而深入。祖履谦，游击将军、上柱国、仲山府左果毅都尉；诞灵孤秀，负不羁之材；河岳降神，生希代之宝。是以梁竦太息，屈州县之徒劳。桓谭忽忽於郡丞，赵一栖栖於计掾。父行实，彭城人也，大汉楚元王之孙，皇朝刘府君之子。俊德之後，英耀纷然。公幼年颖，识鉴宏材，书剑两兼，文武双美，重诸葛亮七擒之略，轻公孙弘十上之劳。旋属獯虏背恩，挠我边塞。公於是弃笔砚，请长缨。王师所临，玉石俱碎，奇谋电发，遐宇廓清。
自古倾巧计功，果敢薄赏，扬雄不离执戟，李广竟未封侯。有司拜公以尽力沙塞，竭心圣朝，功高赏卑，有时无命，遂罢职不就。日薄星回，长年增暮之感，锺鸣漏尽，达人知止足之分。岂直二疏高蹈，桂冠冕於东门；四告去尘，埃绝讠宣於南岫。全身全德，无祈干禄之荣；不飞不鸣，自得安排之致。何乃奠楹入梦，飞＊为灾。缓也良医，膏肓不救。呜呼哀哉！以开元二年二月十二日终於大宁里私第，春秋六十有五。常山阎氏乐乡郡太夫人。祖方，隋任中大夫、行长乐宫监。
父智，唐太中大夫、上柱国、行太子家令寺家令。淑顺柔和，清雅闲素，可谓女师之南指，母范之北面也。嗟乎！尺波电谢，巢驷难留。桃李芳菲，溘先霜露。
春秋六十有五，以开元八年正月十四日薨於大宁里私馆。呜呼哀哉！嗣子右羽林军大将军、上柱国、彭城县开国公舍利，沐质文明，陶生教义，趋庭禀诲，徙宅承规。言念劬劳，叩昊天而罔极；慎终追远，思擗地而无容。大唐开元八年滩之岁秋七月廿二日建星昏中，合於白鹿原，存古制也。呜呼哀哉！龟川东派，凤峤西临，北带饮龙之津，南瞻栖豹之岭。悲歌楚挽，咽陵树之苍苍；地久刊长，对佳城而郁郁。冀高山纵变，雅道逾存，深谷虽夷，清风不坠。聊凭篆记，勒此贞＊。铭曰：
于嗟刘公，器宇英雄，昂昂壮节，凛凛清风。运命俱列，荣位不崇，奈何奄然，遽此云终。其一。猗嗟皇天兮丧斯人，琴书日夕兮网虚尘，嗣子哀哀兮叫苍昊。其二。翼翼飞，箫箫白杨。蜃辂摇兮展转，哀笳引兮凄锵。月茔兮空照，松门兮无光。但见秋风多瑟＊，宁知陇树曰苍茫。其三。
维开元八年岁次庚申七月壬子朔廿日辛未冠军大将军、右羽林军将军、上柱国、彭城县开国公。
故乐乡郡太夫人弟贝州宗城县前清庙台斋郎、吏部常选上护军思明书志。
（录自《隋唐五代墓志汇编》陕西卷第一册）
№开元０３２
【盖】
失。
【志文】
维大唐瀛州河间县人也墓志并序唐初肇建，宇宙洪荒，如殷家之重兴，似周家之创业，命封惟五，列爵惟三。
天有建德之宜，锡土姓而□□。高祖礼，隋任楚州司□；曾祖阳，隋任蔚州录事参军；皇祖父讳才，武艺过人，超伦俊拔，唐授游击将军；皇考父讳基，明□七略，洞晓九宫，一角当千，万夫莫敌。上柱国，唐授博州司马，即帝喾之遗苗，姬公之胄胤。书云：降霍叔於庶人，是其所出之祖也。皇考父、皇考蚍刘氏去开元八年十一月十二日合葬於州城东南卅里九原之地，东与本第连薨，西接甘棠之伯，南临广陌，北俯大□，荡荡巍巍，斯丘乐矣！长子景，天性明，禀□□η，温良俭让，蹈义行仁，亻品亻品接凡，□多益□，天庭宿卫，忠谨□诚。第二秀，第三嗣，并武臣宿卫，天子之爪牙。能孝能忠，是王臣之□□。刻石记号，镌字勒铭，乃为颂曰：
其一曰：圣谟详洋，嘉言孔章，既葬之後，富贵吉昌。
（录自《隋唐五代墓志汇编》河北卷第一册）
№开元０３３
【盖】
无。
【志文】
大唐故通议大夫沂州司马清苑县开国子刘府君神道记公讳敦行，字名实，南阳人。梁都官尚书之遴五代孙也。祖洎，隋代以梁衣冠子拜奉信员外郎，皇朝御史中承、黄门侍郎、侍中、清苑县开国男；献可替否，以公灭私。父胄，皇朝校书郎，名动当时，位小充量。公即校书府君之元子也。
洁白贞固。直方宽厚，德为身本，才□国桢，弱冠调补鲁王府仓曹参军，袭封清苑县开国男。历左豹韬卫骑曹参军、郑州司仓参军、汴州雍丘县令，加朝散大夫，试太府寺丞、县令、屯田员外郎，进爵清苑子，陇州司马、同州司马、太庙令，以亲累，贬授施州别驾、硖、鄂、沂三州司马。开元七年奉计长安，□以八年春正月□有三日遘疾，卒於安邑坊之旅舍，春秋六十有四。即以其年十一月廿三日，与夫人渤海高氏合葬於洛阳北邙之原，礼也。惟公孝□所生，忠竭于主，明达政体，缘作儒术，故所莅之职，罔不有□。景云初，以尚书郎为淮南道宣劳使，举□人言，张嵩政同，奏□四十余人，皆天下英秀，时所推重，射策登科者过十道之半。自还谪江国，常寡人务，听讼余闲，留心著述。撰□诫三十卷，并前所撰祭仪一卷、丧服一卷，陈留古□□□□□□古典，实可傅于后。顷任郑州司仓，丁内忧，□□□□□□上□松。殆不胜丧。垂至成性，常恐奄忽，诫诸子曰：夫葬者藏也，□人之不见耳。既古之达礼，皆尚薄葬，吾□之后，可□以常服，有棺无椁，墓而不坟，其志但书寿里，不须□文。嗣子守荆楚丘县尉肱等，聿遵先志，可谓知礼。勒石□□，叙而不铭。堂外甥大理寺丞席豫词。
（录自《隋唐五代墓志汇编》洛阳卷第九册）
№开元０３４
【盖】
大唐故骞府君墓志铭
【志文】
大唐故□州大都督府士曹参军事骞君墓志铭并序朝议郎行大理寺丞侯郢玲撰披万卷而期古人，总百家而徵前事，有曾参至孝之性，同颜回德行之科。具美尔瞻，抑唯闵子；王父之字，骞氏以兴。汉室封侯，宏受其锡，晋朝列将，ァ载厥□。余庆所锺，必复其始。公讳思泰，字有道，京兆金城人也。曾祖礼，隋岷州溢乐县令，割鸡为政，无惭言偃之风；驯翟称仁，自洽鲁恭之化。祖，隋益州郫县令、湖州司马。锦里棼丝，弦歌自化，具区展骥，邦国沃谣。父基，大理寺丞、洛州河南县令、详刑大夫、太子宫府大夫，朗、坊、延、利、果五州诸军事，五州刺史；刑曹恤狱，先求定国之才；赤县惩奸，必假曹摅之鉴。效官少海，望重两门；作镇专城，誉流千里。公会稽竹箭，昆山琼玉，生知自然，性与天道。孝行为立身之本，明经为取位之资，解褐授太子司经局雠校，寻迁遂州方义县尉，转阆州参军，以丁忧去职。服阕，转荆府参军。又丁忧。服终，改邢州司士。将言可折，伏念惟审。有司差充河北道覆囚使，处决平反。寻应贤良方正举，对策高第。迁楚王府法曹参军事。春宫校典，鉴别陶阴，路从班，声高梅福。冯翊江陵之郡，绩著参卿，外台未邸之司，功归书佐。奉使则皇华劳美，搜贤则片玉登科。文章为当代之雄，言行作士林之范。桓君山之非谶，芜没邑丞；赵元淑之高材，沉沦计掾。未履高门之庆，旋惊瞰室之悲。以万岁登封元年十二月朔五日＊官，春秋有九。公孝以事亲，忠惟奉国。薄游朝绂，觉州县之徒劳，□志栖闲，想林泉之放旷；将起挂冠之虑，遽闻曳杖之歌。呜呼哀哉！夫人司空氏，雍州新丰令处俭之女也。作嫔佐德，已闻沤之风；主馈成家，终展如宾之敬。树欲静而风不息，子欲养而亲不待。恭姜守节，方验柏舟之诗；□父封防，终叶双棺之礼。以开元六年七月十日＊於长乐坡私第，春秋六十有六。粤以大唐开元九年岁次辛酉二月七日合葬於白鹿原，礼也。嗣子杲等，并慎终追远，行道扬名，长怀罔极之悲，永轸如疑之恋。铭勋署德，无愧□邑之词；海变山移，空勒赵皮之石。铭曰：
大矣惟孝，美哉盛德，垂裕後昆，庆流无极。家贤继代，宾王观国，惟公挺生，博闻强识。白玉无点，黄金满ぷ，陈力就列，受制参卿。飞轩奉使，丹笔持平，斡流□贞，才命难并。梁木其坏，高台忽倾，龙剑暂孤，终当双没。龟筮告吉，将辞□□□□过礼，号兆竭情。幽幽陇隧，郁郁佳城，九原可作，千载犹生。
（录自《隋唐五代墓志汇编》陕西卷第一册）
№开元０３５
【盖】
失。
【志文】
大龙兴寺崇福法师塔铭并序法师讳崇福，俗姓王，太原府人。自受氏之後，世无专业，初以太子晋宾於大罗，次及太常，肃宗于阙里，终以法师归於释氏，千有余载。兴我三教者，具在兹乎？法师年□弱冠，身未离俗，以为父母遗体，期於报复，先宗不嗣，罪莫大焉。虽受之以妻子，固□忘於梵行。以人代如泡幻，以冠冕为盖缠，物成双遣，色空齐置。时有清信昔，未尝不归依焉。□景龙元年十二月二日，敕□择精恪许令出家，而法师预焉。隶于龙兴精舍，离于系缚矣。习静而六趣俱寂，修心而三明自。神游虽忄吴，缘相何常。行不住因，忽焉迁化。去先天二年五月十八日，泥洹寺房，春秋七十，权瘗于长安城西。以开元九年二月廿四日，迁窆於金城北原。先王制礼，而非无封树；释氏遗教，则崇乎宝塔。於是发菩提之胜因，规育王之慧迹。阙竖岑立，增盘崔嵬，闭以金棺，藏诸齿发。与诸眷属，瞻仰知归，庶使终劫长存，业风不坏。岂以东府之墓，毁及池隍；骊山之坟，灾生牧竖。度流沙而已远，应复无归；过垄树而兴嗟，讵知神理。若斯而已哉！铭曰：
前因已报无人谙，谁证菩提且轮没？嗟嗟上土不复归，空见宝塔藏金骨。
（陕西省文物管理委员会藏拓片）
№开元０３６
【盖】
唐故契夫人墓志铭
【志文】
唐故契夫人墓志铭并序夫人姓契氏，本阴山贵族，今为凉州姑臧人也。地则二凉继轨，人则十族分源。通蒲类之大泽，接不周之天柱。父何力，镇军大将军、凉国公。料敌制胜，算无遗策。平辽之功，公乃称最。夫人，夫人即公之第六女也。幼而闲婉，长无矜贵。穆如兰蕙，骞若鸿龙。并受自天资，非因外奖。以妙年归我右金吾将军、常山县开国公史氏。环有则，迤盥无懈。览彼つ木，执心以自持；于以采苹，恭勤不失职，可谓思弘君子矣。及其比翼将雏，和鸣乎椅梧；家与其黩，宁过乎严肃，又积星岁矣。岂期府君光，双飞遽只。藐是诸孤，孑焉无怙。夫人以断织垂训，折{艹}示严。禁其浮荡，至于成立。以开元八年五月廿二日遘疾，终於居德里私第，春秋六十有六。呜呼哀哉！夫人涓洁助容，礻彖合礼。宜尔振振，被之祁祁。老莱以童戏承颜，期於眉寿；仲由以负米兴念，遽切风枝。痛深乐棘，茕茕在疚。仰惟同穴之义，敬遵合之典。即以九年二月廿五日归厝，陪于昭陵旧茔，从先礼也。女床之舄，虽存亡而隔；延平之剑，竟先后而惧沉。
恐虑城陷山移，故勒铭於贞石：彼苍者悠悠，运天关兮不休。人寓世兮如浮，世送人兮如流。何徒自矜兮固若嵩丘，曾不知有力者以负其舟。一从委质空山幽，唯闻风树日飕飕，天长地久千万秋。
（西安昭陵博物馆藏石）
№开元０３７
【盖】
失。
【志文】
大唐故卫国夫人墓志铭并序夫人王氏，其先太原人也。昔周灵王子晋□王□以氏之□秦汉已来，西祀不绝矣。自□□流庆□云路□犹存□□传乃袭衣冠而莫比，历代相映，□贤无替，史载□□，胡可胜言。曾祖澄，怀州长史，□熊之将钦其化，连鸡之任挹其风。
祖暹，□州刺史；居家不□於□被，□室不然於官烛，素□□政，清□人知。父晏，州别驾；立身□谨，行事光推，□□休徵，声□仲举。夫人道合於帝，德冠於朝，去神龙元年二月廿八日，封为新昌郡夫人。出入彤门，中外清慎。□景龙二年四月廿日，改封薛国夫人。恩荣稠叠，龙辇专之。唐隆元年□月廿八日，复封徐国夫人。忠诚奉主，松竹其心。景笼二年十月廿三日，转封卫国夫人，同京官三品。俱亚列侯，名超宫掖。伊媛无以方其责，班姑曷足比其芳。呜呼！春秋八十有七，去开元八年七月遘疾，终于伊□之别业也。以今年二月廿五日迁窆於邙山之原，礼也。赠官供，并给太常鼓吹一部送出。嗣子□□言，日思，泣血沾襟，羸形盾服，卜兆唯吉，哀以送之，式固崇邙，勒兹铭曰：
仙魄冲曜降其贤，灵魂化胡为旋。呜呼不知夫天□伊之，始□终凶兮行路绝。邙之隈，万古千秋兮归夜台。山有松兮悲风吹，泉无春兮人不知，嗟嗟夫人兮陵谷移。开元九年岁次子酉二月戊寅朔廿五日壬寅（录自《隋唐五代墓志汇编》洛阳卷第九册）
№开元０３８
【盖】
大唐故裴府君墓志铭
【志文】
故银青光禄大夫贝州刺史上柱国闻喜县开国公裴君墓志族叔司门员外郎上柱国闻喜县开国侯允初撰粤若九功哥虞，翊亮神化，千乘入晋，俾兴公族。灵倚汉，耀垂璧以腾华；德水通天，联锺鼎而分瑞。允迪攸则，缃以之，贻厥灵长，存我宗子。君讳仲将，字亘，河东闻喜人也。曾祖蕴，隋太常卿、御史大夫；尧建秩宗，曲兹礼乐；秦官副相，位亚三台。祖爽，礼部员外郎；父承嗣，怀州武德县令；仪星设职，起草光乎定礼；法雷为政，桑下表於遗仁。君武德令，府君之第二子也。才惟国选，望总时英。玉山之誉载弘，领袖之谈斯属。清芬秀逸，萧若松风；渊识详雅，交如电。太宗文武圣皇帝知人则哲，一遇器之。特敕尚纪王第三女东光县主，拜许州许昌县令，以清白闻，改华州司功参军事。荣降天孙，戚连王郏弦哥布政，已振九皋之响；州县劳人，更流三辅之誉。累迁魏州贵乡县令、宁州司马，加朝散大夫。官人以德，业践黄中；车服以庸，宠彰未绂。嗟乎！汉家戚里，遽兴宗室之悲；贾氏长沙，俄轸逐臣之叹。永昌之季，贬为潭府法曹，历婺州司仓、汾州孝义县令，洎神龙开泰，产、禄就诛，睹南阳之衣冠，正司宗之属籍。擢拜太子司议郎，寻除洗马、卫州长史，迁沁州刺史。青宫掌记，谈道迈於乘羊；皂盖推贤，清简闻留犊。寻加云麾将军，迁左卫中郎将、右虞候率、左宗卫率，银榜崇班，吴隐以清贞见许；铜章华服，谢弘以风流入拜。又迁右领军将军、右骁卫将军、东都副留守。天子在镐，乃眷＊师；居守之择，惟贤是寄。巳而漳滨地阔，河朔财雄，汉宣怅望於修良，耿纯希祈於守郡。加银青光禄大夫、贝州刺史、上柱国、闻喜县开国公。以土会之法，五地彝伦；以保息之政，六养安富。无何，以疾去职，有制许同致仕。归休之请，将从挂冕之游；优贤之诏，更锡悬车之礼。
以杖朝之宠，方仪於上庠；梁木之叹，翻悲於下寿。以开元七年岁次己未二月廿二日，甍於＊阳县嘉庆里之私第，春秋七十有四。君立身体道，移孝则忠，粉泽名节，造次规矩，初罗长沙之窜也，物情莫不震骇，而君独晏如，乃尽室偕行，以忠信列往，故其浮舟千仞，降志三黜，所莅必闻，不生悔[A092]。及中宗践极，太穆宗盟，分命维城，陪葬陵寝，县主纯至天暇，冤愤夙深，感事崩号，泪尽流血，顾谓诸子曰：天纲载维，幽明协庆，吾之今日，死月不朽。所恨园陵方，弗逮哀荣。因勉自开抑，而眦血弥甚，之暮而绝。人伦痛之，玺书加赠，命编国史。君之正直不回，守死善道，由内而炽，斯焉取斯。先天中，太皇以结念乘云，心轻黄屋，朝奸窃柄，君侧未诛。公入侍楼居，匪躬弥厉，见危授命，勋书国策。
呜呼！夫为忠臣，妇为烈女，忠烈之美，萃於一门，允光而先，白无玷，身世云谢，功名凛然，岂唯国丧贞良。噫！吾宗之殄悴也。粤以开元九年岁次辛酉四月丁丑朔九日乙酉，迁合於邙山之阳县主旧坟之礼也。有子十人，长曰翁庆，官至资州资阳县令。并蒸蒸不逮，乐乐斯棘，盛烈余徽，其仪不忒，以刊以颂，千载允塞。词曰：
绵绵瓜瓞兮自漆沮，表山河兮壮晋居。资忠履孝兮维世载，震古荣今兮光赫如。信吾宗之济美，若斯人之猗欤？双阙峨峨兮标节义，千载遥遥兮式纪诸。
（录自《隋唐五代墓志汇编》洛阳卷第九册）
№开元０３９
【盖】
失。
【志文】
唐故朝请郎行黄州司法参军奉敕检校上阳宫作判官房君墓志铭并序族之伊始，尧孙有房侯之封；望之所兴，汉代为清河之守。清河房氏，厥惟旧哉！公讳孚，字修凝，即其苗裔。曾祖献，襄阳县令；祖泰青州录事参军；考文绚，丰□县令；州县之职，虽曰徒劳；仁贤之风，抑则未昧。公□承积庆，实秉奇节。所务也，不求人以取饰；所行也，□修己以为容。故浮华之誉微，而忠实之规厚。以翊卫选授朝请郎、黄州司法参军。公孝之绩，虽在南阳，□牟之心，实驰魏阙。人之所欲，天必从之。以本官□勘检校上阳宫内作判官。志大而任轻，道遐而运□。
陈力就列，方伫高迁；浮生有涯，遽悲长庄。以开元九年岁次□□八月廿二日因疾终于河南府洛阳县归仁里之私第，以其年十月丙子朔十□乙酉迁厝於邙山之平乐乡，礼也。公之妻南阳张氏，望绝偕老，痛深抚孤，存乎柏舟，誓以同穴。子楚珍、志清、志容，坚泽等，年虽佩＊，哀若成人，陟岵靡瞻，号天欲报。□词□石，以表清风。铭曰：
邙山丘墟，试望萧瑟，松柏之下，惟君之室。畴昔欢娱，于今永毕，悲哉孤嗣，痛矣孀妻。爰图刻石，以表泉□，斯铭地久，休烈天齐。
（录自《洛阳出土历代墓志辑绳》）
№开元０４０
【盖】
唐故太原王夫人墓志
【志文】
（残泐模糊）
（上泐）县开国男□□夫人安平县君太原王氏墓志铭并序（上泐）储庆灵自德（下泐）魏征西将军，庙算之（下泐）洛州（下泐）惠于不事主□德音□昭弈叶□茂□夫人福居（下泐）宽明□礼，妇道检身，以柔立家，（下泐）我安平公博陵崔府君讳皑，时年十有三矣。贞纯内则，（下泐）府君友于兄姊，将顺其美（下泐）府君频有美□之风，□夫人视□□侄曲（下泐）之岁，关辅阻饥，府君为率更寺丞，（下泐）夫人於是劬劳自兼，推美分甘，（下泐）以开元九年四月廿一日□午□□都崇政里第，春秋七十有七。知命（下泐）其年岁次辛酉十月□□朔廿二日景申□□□都（下泐）
（录自《隋唐五代墓志汇编》洛阳卷第九册）
№开元０４１
【盖】
失。
【志文】
大唐故骑都尉刘君墓志铭并序君讳节，字守操，河间人也。远祖因官上党，子孙家焉，故今为潞州上党人也。自豢龙积庆，翊夏室以先鸣；斩也累福，成汉邦而得浚祖昶，齐蒲州司马；父儒，隋本郡功曹。惟君蛟炉韫器，蚌穴含辉，丁松直而梢风，陈桂高而入月。
衔珠首出，方尔於马韩；俗铁前驱，乃除氛於兔堞。制授君骑都尉。岂谓尺波易往，空留封禅之书，寸晷不停，早赴修文之位。春秋六十有五，卒於私第。夫人李氏。柔规独茂，牝德孤芳，始睦蔺仪，俄沉蒿里。享年六十有五，倏捐屏帐。
嗣子上元、次子上宾、元亨、元徵、向客等，痛深霜径，哀切寒泉。以大唐开元九年岁在辛酉十月乙亥朔廿三日丁酉，合葬於州西南里平原也。右邻帝道，左带天关，宿草悬珠，寒松待剑。其词曰：
□陵毓祀，赤帝余精，歆В远望，宠擅高名。君之杰出，更叶前英，鸿勋克举，上德斯盈。琼瑰入梦，辰已先倾，千秋兆域，亿载佳城。
（录自《隋唐五代墓志汇编》山西卷第一册）
№开元０４２
【盖】
失。
【志文】
故丰州司马张公墓志铭并序公讳凑，范阳人也。先少傅留侯，得黄石兵法，□汉帝师。至华博物英才，为晋司空。公即司空十三代孙。隋掖县令通生朝请大夫、齐州长史孝明，孝明生安定令昂，昂生公。公少而强学，有老成人之风，为州里所重。应茂才甲科。有司籍奏署朝邑尉，调补龙门丞。豳俗不理，傍询异政。拜公三水令。下车则弘以信让，示之好恶，阖境欢然，从化如归矣。秩终，拜丰州司马。公将去豳也，吏人悒然不乐，争途诣阙祈遂而不见矜。在丰未几，坐公事左迁播州罗蒙丞。君子三揖而进，一辞而退。不□如愚，含道若昧，巳而无愠，虽僻何伤。＊江暑湿，非养贤之地，居常浩然，诵书不辍，後竟终其所，春秋五十七。惜乎！抱理化□具而无所归，此道之将废也。夫人琅耶王氏，方舆府君道秀之女；继夫人赵郡李氏，平高府君谋之女；门范阃则，盛於天下，动必过礼，道映公宫，同悲福寿，先後沦谢。嗣子待问、待宾等少遭不造，乐乐棘心。公之徙黔中也，时人痛之。
贤者居世，令名不彰，其後必大。顷拜长子右威卫将军、兼蔚州刺史、横野军使。
昊天罔极，而亲不待，永惟天授中，攀侍灵榇，权措于洛北。服勤边城将卅祀，宅兆之礼，唯恐有坠。今远诉宸极，少得归展衷情。开元九年龙集辛酉十月朔日，龟筮叶吉，克葬我先君夫人邙山北原，孝之终也。庶光烈无昧，刻石寒泉。其词曰：
我有公器，渊然大成。豳土丰郊，人谣政声。折而不屈，介则能清。凤凰垂翅，君子于行。皆手南夷，天乎不平。远归邙阜，近葺佳城。悠悠此山，不骞不倾。世传余庆，从今万龄。
（录自《隋唐五代墓志汇编》洛阳卷第九册）
№开元０４３
【盖】
唐故济阴郡王墓志铭
【志文】
唐故济阴郡王墓志铭并序太子太傅上柱国岐王范撰并书王子讳嗣庄，字延敬，陇西成纪人，睿宗皇帝之孙，开元皇帝之侄，开府仪同三司、兼太常卿、上柱国宁王之第二子也。幼而明惠，长而聪善，忠孝成性，礼乐在躬。书学一览而便通，剑术纟免经而即妙。皇上笃犹子之爱，敦懿亲之重，以开元五年十月八日乃封济阴郡王，食邑三千户。有制符加夷等，借紫金鱼袋，授太子左谕德。承天帝绪，列汉国之旌旗；建社开封，专魏家之词藻。夙В令誉，朝议称荣，鹤驰芳，龙楼伫职，聿求英戚，方任亲贤。但时不两昌，物罕兼遂。
俊令伤其道德，才明夺其年寿。沉痼之日，驾幸温泉。中使名医，道路相继。屡回天眷，特轸皇慈。虽载奉恩荣而其如赋命？嗟乎！西山灵药，行受贶於双童；东岱游魂，竟延灾於二竖。开元九年十月廿七日薨于京师胜业里之私第，春秋一十有七。呜呼！侍医李柱，徒留方伎之书；仙伯刘安，无复长龄之术。王痛心哀悼，悲恸于怀兰，茂方摧苗而不秀，有敕京官一人监护丧事，凡厥所须，并令官给，即以其年十一月六日葬于京兆东原，礼也。呜呼！风嘶寒木，月苦新茔，琬琰常存，岁年无泯。庶勒生金之字，而为刊玉之铭。其词曰：
枝分帝绪，派接天泉。黄童幼日，甘罗小年。居家乐善，戚里称贤。忠孝其志，礼乐在躬。文章得俊，剑术称雄。二南芳躅，两献清风。哀挽嘈嘈，灵仪肃肃。松价烟霭，山川起伏。旧陇初开，新茔是□。王失掌珠，抚心哀痛。帝曰犹子，登朝流恸。京兆魂飞，荒郊礼送。疚精灵兮长往，泯浮生於大□。
开元九年岁次辛酉十一月甲辰朔六日己酉（录自《隋唐五代墓志汇编》陕西卷第一册）
№开元０４４
【盖】
失。
【志文】
游击将军潞州潞川府果毅都尉上柱国李君之铭君讳，其先赵赞，汉广武君後，粤若唐臣类马，天归白兽之精；汉将如猿，地人飞孤之塞。远祖南皮太守，子孙因家焉，是为食菜邑尔。其文质□换水火时，阜邑分裂，年龄浸远，今为弓高县人。祖宝，崖岸天就，规矩冥立，丘园无事，琴书自娱，＊版徵而固辞，鸿锺扣而常韵。父感，器宇沉邈，风云忘怀，扫鸡鹿之边氛，息鲸鲵海浪，皇朝上柱国。君赤溪剑锷，丹山凤毛，有远大之心，有栋梁之具，名教之地，可以行乐百年；樽俎之间，可以折冲千里。年有十六，朝命是加，制百殷勤，深垂顾遇，後拜汾川府果毅、汾川鼎气，坐见＊云；晋舆骥足，行看蹑电。负戊昭之略，有智果之效，改授潞川府右果毅、上柱国、游击将军。据长子之城，守壶关之塞，风坠不扰，中外斯谧。圣人以龙跃在田，亲膺侍奉，凤闱斯御，玺诰频加，风疾弥留，无阶赴集，春秋七十，终於私第。呜呼哀哉！一身之胆，空纪於五云；百龄之命，俄辞於白日。览鸿勋而披盛烈，驰焕炳於生前；窥月院而步风亭，结凄凉於殁後。以开元九年十一月六日窆於弓高县东廿五里之平原也。尔其漳渠近瞰，傍连射雉之川；海甸斜临，远接佩牛之俗。
信以为昆明岁久，遂积沉灰；华表年深尚闻流大。刊此贞石，志乎幽扃：
瑶命族，紫气分华，龟文上相，龙版通家。绝海鹏翼，将军虎牙，于持玄钺，绾青＊。于嗟薄祜，委骨穷沙，弦绝蓝胁，锋摧莫＊。月次玄景，宾来素车，九原此作，万古嗟嗟。
（录自《隋唐五代墓志汇编》河北卷第一册）
№开元０４５
【盖】
失。
【志文】
大唐故银青光禄大夫行大理少卿上柱国渤海县开国公封□□□□并序秘书□□会稽贺知章撰公讳祯，字全祯，渤海□人。姜□□派，列山余趾，符锡夏，建为通□，苗裔分齐，是称冠族。曾祖询，燕太尉孚之孙，魏太尉轨之子也，官至尚书左丞、济南郡太守；行高曾史，文嗣扬班，声华振於邺朝，芬烈光乎齐册。祖嗣道，隋尚书宪部。父子都，皇朝楚丘、馆陶等四县令，承清白之绪余，接英贤之祖武，闺门之誉，标映士林；中表之华，望高当代。公禀灵秀出，含章挺生，志怀骨鲠，雅杖名节，探马郑之奥迹，早敦章句；钦于张之高风，有怀法理。自永年尉迁大理评事，□孚温悴，从此著闻，调补彭州司兵，换并州录事参军事。□贤选能，始见知於陈宠；人敦政理，更申功於郭颐。稍迁大理丞。时有恩幸之臣，宠狎宫掖，履霜冰至，将图不轨。公案以直绳，处之严宪，犯颜固执，于再于三。寻而北军袒左，乘舆反正，褒公忠壮，锡以殊章，加朝散大夫，迁本寺正，出为齐汴二州长史，复拜尚书刑部郎中。休徵政合，声播海沂；孝若才优，誉流山启。理识清劭，瞻顾和而可传；练习国章，想王谭而讵远。今上剪除凶悖之夕，擢授御史中丞，与大夫东平毕构连制夜拜明朝，急於用贤，宵分轸虑。君子量己以进，事不辞难；穷竟四邪，宽而不纵。卒於僚辟胥惧，权豪屏息，洛阳避鲍，曾何足云；京师逢葛，才可为类。居一年，迁刑部侍郎，复以公弘导德齐礼之规，胜举枉措直之任。朝廷初置连率□□州都督按察山南道使停，加银青光禄大夫，累迁□、括、常三州诸军事三州刺史，以□□善绩，入为大理少卿，前後赐勋上柱国，寿庸七百户，封渤海县开国□公。累持中典，以明启见推；历守名藩，以威怀播美。齐芳各吕，比迹龚黄，为一代之准绳，留百年之惠□。道盛德至，斯之谓欤？复以兴嗟鼓缶，诫满宥厄，愿追松子之游，请税棠阴之驾。上樽锡老，恩侔昔贤；西序乞言，礼优彝典。辞荣四纪余，享年八十二，薨于京师。夫人博陵崔氏，周□司徒宣猷之曾孙，皇朝太子内直监安都之女也。禀训德门，奉嫔高族，吾缨尔，琴瑟克谐，张等□钩，芝兰□秀，宜家有後，□垂颂於鸾游；窥户无人，遽缠哀於象泣。嗣子前州司法□军坚等，□不忘本，礼思从质，奉堂薪之□，弓冶载传；怀桑梓之虔，丘坟是宅。以大唐开元九年岁次辛酉十一月己亥六日庚申归葬于旧县之故里，礼也。清晖永秘，懿范犹存，勒铭幽泉，用纪遗烈。
其词曰：
轩后四目，汉朝七贤，克冒厥绪，不陨其先。卿升盛魏，衮翊兴燕，纷纶舄弈，紫袭□传。其一。八龙之里，更生才子，驷马之门，仍芳俊昆。ゼ英玉秀，荐宝金浑，舒文抱质，礼立诗言。其二。克绥天爵，能弘敏政，四典藩筱，六持刑柄。兼用亻盾猛，凝情衮敬，勿剪兴谣，无冤在咏。其三。官由德，寿以仁延，田归漏促，声谢车悬。三锡难老，方崇引年，蹉跎去日，倏忽惊川。其四。
彼美好仇，允膺贞淑，配□生彦，闾□阃睦。恩结前欢，神愆後福，遽轸潘悼，旋□儒哭。其五。□分路寝，今合佳城，山河旧□，立陇新茔。陈郭懿范，龚黄满声，九原之上，文武齐名。其六。
（录自《隋唐五代墓志汇编》河北卷第一册）
№开元０４６
【盖】
荣氏墓志
【志文】
大唐徐君夫人荣氏铭并序荣夫人者，盖荣国人也。皇朝处士乾福之□女焉。
荣公荣伯之家，荣季荣黄之胤，世承宠□，己任柔明，厥初生姿，桃李既形於相表；爰逮成立，功言ウ合於诚中。令淑方闻，媒氏来娉，始结随阳之庆，将申笼水之诚。辎未达於有家，□＊遂生於异室，春秋廿有一，开元十年岁次壬戌二月癸酉朔十九日，奄终於兰闺矣。呜呼哀哉！良人属纩，随气绝而心断；所生割慈，念魂化尔情裂。云衣宝镜，箱匣犹存；鬓发玉颜，光辉已灭。即以其月廿八日，窆於故邺城西永固村西一里平元郊地。此地则魏齐故壤，封树形胜，孤鸾夜绝，舞鹤朝临，俾余作铭，用纪年代。铭曰：
之子长逝兮魂化为＊，兰房翠幌兮＊寂寥，□歌听听兮警中宵，飞旌去去兮云路飘，痛哉彼苍兮胡不饶？长随舞鹤兮难重招。其一。
（录自《隋唐五代墓志汇编》河北卷第一册）
№开元０４７
【盖】
大唐故韦府君墓志铭
【志文】
大唐故朝议郎行婺州司仓参军事柱国韦府君墓志铭并序君讳晃字重光，京兆杜陵人也。佐商建国，开霸业於玄胄；辅汉克家，扇儒风於中土。荣耀四牡，抑扬三达。五代祖，逍遥公，白辟辞聘，紫芝长往，高节素履，名重当时。高祖，周工部尚书，建安公，曾祖万顷，隋秘书监、开府仪同三司。祖元整，唐太中大夫，通、曹二州刺史。父绩，□散大夫、雍州奉天县令。八座分掌，且列苴茅之贵，三司等仪，又典香芸之阁。虎符递袭，遗爱未泯，龟屈位，余风尚存。君即纪王长女江陵之子。以懿亲随调，释巾补冀州参军，代满、迁婺州司仓参军事。子荆＊亻免，初足於参卿；元淑蹉跎，遂戢鳞於计掾。君性本齐物，义非徇名，常宿於风云，每王神於琴酒。山水忘返，处幽独而无闷；轩冕傥来，任方外而将老。石火莫驻，金丹不成。未得九万之风，忽见三千之日。即以开元十年闰五月十一□日，＊于京师静安之里第，春秋五十有二。以其年七月四日，迁窆于京兆毕原，礼也。君夫人太原王氏，孀厘昼哭，贤明世范，以君竟绝胤子，痛及茔魂，主丧无归，号送是切。敢旌徽烈，永垂终古。铭曰：
位不充量，振古所悲，逍遥是则，放旷自持。生也如寄，魂兮何适？夏屋遄封，夜台长夕。唯芳猷兮可久，永腾徽於贞石。
（西安碑林藏石）
№开元０４８
【盖】
大唐故曹府君墓志铭
【志文】
维大唐开元十年岁次王戌八月日故游击将军曹公墓志并叙缅祖公刘，肇迹豳土。累仁集德，迨我周文。在汉乃翼赞元功，戟门作相；问魏则勋协幼主，受禅称等。爰洎於公，簪组芬映。公宿植得□，归道出家，历李二朝，翊借五帝。释缁，奉制授游击将军、行左卫京兆府清官（下泐一行）日遘至七月十六日卒於私第。嗣子光国等，攀号竭情，择兆安措，以八月廿七日，葬於北邙山，礼也。呜呼！笙歌一去，空想像於维山；法镜不留，徒咨嗟於鹫岭。
遗芳可录，式旌铭云：
壑舟一徙，阅水无留。龙需俨兮路，鸡鸣瘗兮邙畴。恨松风兮箫永，痛泉月兮阴幽。乃刊石而述德，表余烈於千秋。
（录自《隋唐五代墓志汇编》洛阳卷第九册）
№开元０４９
【盖】
失。
【志文】
大唐故处士万君墓志铭并序君讳愿，字从善，始祖陇西人也。粤若乩古，厥初生人，姜螈诞祉於神踪，后稷登荣於尧佐，自兹以降，苗绪爰分，或拜职开宗，或因官皆族，焕兮竹帛，可略言矣。祖章，父伯，并隋朝处士；山东胜气，河朔英灵，游泳兮先圣之踪，淡泊兮达人之迹。君以江河挺粹，山岳腾精，弈叶相辉，庆承光覆，每至凉晶晶月，澹清引於琴台；芳华淑亭，＊绮文於笔障。仁山玉耀，智浦珠明，闾里挹其虔诚，宗族钦其仁孝。福膺延寿，入侍数年，蒙版授蓬州大黄县令。何图耄侵仪貌，痊损姿颜，怒玉髓而希逢，怼琼芝而罕遇。遂以咸亨四年七月廿八日＊於私第，春秋八十有三。夫人马氏，道德资身，言容备体，礻农纤得衷，修短合仪。
谁言萝蔓早枯，琴弦中断，遂以贞观廿三年正月十五日＊於内寝，春秋六十有二。
继室张氏，三仪彻远，七德流乡，动中楷模，言成轨则。宁期靥花遽落，眉叶争飞，遂以总章元年六月廿一日亡於内ト，春秋五十有五。粤以大唐开元十年岁次壬戌十一月戊辰朔五日壬申，与子孙同□吉辰，合葬於平恩县南十里平原，礼也。
尔开左连陂泽，鸟水飞腾；右望平川，卉木森耸。嗣子文殊、嫡孙元，并以修礼情田，习仪心镜，蓍龟错逆，卦兆相违，未扌吉迁，溘从凶遘。曾孙玄寂、次孙四朗等，心秉遗言，志崇追远，曾祧灵柩，随考卜迁，由是泪柏崩心，高柴泣血，昊天罔极，扣地无追，犹恐谷徙陵移，桑生泉变，用刊□龙之石，爰封吊鹤之茔。呜呼哀哉！乃为铭曰：
尧佐芳系，陇右＊宗，汉朝游侠，魏国开封。乃祖乃父，弈叶称公，惟子惟孙，轩冕是同。其一。惟彼贤君，习谟周孔，非礼勿言，非仪勿动。心镜皎洁，情田郁蓊，先轨合仪，後昆承奉。其二。阅川东澍，落影西垂，魂沈垄底，魄散泉扉。杨风夜切，薤露朝曦，悲歌一送，有去无归。其三。
（录自《隋唐五代墓志汇编》河北卷第一册）
№开元０５０
【盖】
失。
【志文】
磨泐。
大唐故金城县太君杨氏边夫人墓志并序夫人边氏，自家代儒学，五经博士之子，□史□□扬□□太守之苗裔。闺风克著，（下泐）腾云，长则媲□夫有（下泐）之方父词苑□平生（下泐）於真筌，不敢□□□十余年（下泐）生死之尘缚（下泐）地厚夜，虚配於泉扃，而魄上三（下泐）以开元十年月十三日终於（下泐）以其年岁次壬戌□月□□□□日己酉□□於河南县平乐乡之北（下泐）昔日之□□焉。薤挽凝哀，□仙人之（下泐）
姻春兮悲酸，送□斯地（下泐）中郎将员外置同正员上柱国（下泐）司农寺巴□□□□超等（下泐）积□衔□□以流（下泐）涛，挺□古奄怅（下泐）
（录自《隋唐五代墓志汇编》洛阳卷第九册）
№开元０５１
【盖】
大唐故杨府君墓志铭
【志文】
大唐故青州参军弘农杨府君墓志铭并序公讳晖，字景阳，弘农华阴人也。汉太尉震十九代之元孙，自业承家，郁为华族，弘勋不绝，汉魏於兹。曾祖，朝散大夫，隋直州别驾、丹川县公；文学济代，徽猷映策。祖怀德，通议大夫、汉王府长史；博闻强识，匡俗佐时。父务本，晋州冀氏县令，导人以礼，□□弘襟，庶寮拭目，群吏归心。乃立碣表诚，置祠以响。属（下泐）求後又□择字人。公亲承圣问，权以中人，□□授阆州□江县令，乃宣皇化，风猷大行，廉使□□，特加旌表。皇天不辅，盛业云颓。君时年廿一，泣血瘵，殆主殒灭。服阕茹叹，久而不仕。至开元八年，屈从常调，授青州参军事。竭诚谘议，苟或未足。偕名深睿，内谋陶□，夜□难拟。恨□中□退守穷途，至节不逾，忠耿弥笃。自□□雍，献策参□，不谓神道有欺，天夺其斋，更无一语，忽然而归。开元□年十月廿二日终於京兆府万年县大宁里之私第，春秋五十有二。孀妻孑立，孤女尚幼。
哭尽行路，号绝友于。以□年十一月一日权窆於龙首山川乡之原，礼也。壮年殒没，雄志不申。留恨九泉，长悲万□。嗣事无主，□□而亡。呜呼哀哉！乃为铭曰：
惟岳降神，□□其人，标岑颖秀。强学资身。忠以奉国，孝以事亲。谟明末辅，仓卒陆沦。云霞易惨，泉路难春，空悲陇树，永幽窀。
（录自《隋唐五代墓志汇编》陕西卷第三册）
№开元０５２
【盖】
大唐朔方公执失府君墓志铭
【志文】
大唐故右监门卫将军上柱国朔方郡开国公兼尚食内供奉执失府君墓志铭并序君讳善光，字令晖，代郡朔方人也。原大传芳夏裔，腾懿天娇。膺星象而披图，控月弦而画野。布诸史册，列在方书。美族良苗。其来远矣。曾祖淹，本蕃颉利发。皇初起太原，领数千骑援接至京，以功拜会紫光禄大夫、上柱国，仍降特制，以执失永为突厥大姓，新昌县澍功政碑。爰从缔构之初，即应义旗之始。
功陪造化，德赞开天。祝武，本蕃颉利发，以元勋之子，皇授上大将军、右卫大将军、上柱国、安国公。於时颉利可汗率百万之众寇至渭桥，蚁结蜂飞，云屯雾合，祖即遣长子思力入朝献策。太宗嘉其诚节，取其谋效，遣与李靖计会，内外应接，因擒颉利可汗。贼徒尽获，太宗与思力歃血而盟曰：代代子孙，无相侵扰。
即赐金券，因尚九江公主、驸马都尉，赠武辅国大将军。被练韬戈，当锋冒锐，呼郡啸侣，削平沙塞、父莫诃友，从破辽还，拜左威卫大将军、左羽林军上下、使持节、执失等四州诸车事、执失州刺史、上柱国、歌礼县开国子。扈大驾於辽碣，斩鼷首於苍波。铁石居心，冰霜挺操。侍奉帷幄，带砺山河。公任右监门卫将军、上柱国、朔方郡开国公，兼尚食内供奉。岳渎降灵，才缘代出；星辰诞庆，人为时须。器宇魁梧，体貌岐嶷。仁慈立性，孝友因心。宽猛相资，刚柔得所。
无欺悍独，不畏高明。汪汪万顷之陂，朗朗百间之屋。若日＊之妇汉，即助雄图；等山余之入秦，爰扶霸业。六奇演妙，毕合天谋；八难陈诚，行参帝议。门博冠冕，地袭貂蝉，掩抑笙竿，非唯北里；铿锵锺鼎，岂独南邻。丹穴凤飞，彩凌初日；洼川龙跃，影＊朝云。屯武卫於中营，掌钩陈於徼道。岂期天不遗＊，歼及忠良。坐＊□灾，巢＊构祸。医方靡效，砭石无瘳。俄萦闻蚁之悲，遽锺易篑之痛。春秋六十，以开元十年七月廿一日薨於洛阳私第。隙驹易往，石火鸡留。巷织停梭，邻舂辍相。朝举废朝之哭，市兴罢市之悲。洹水珠亡，荆山玉折。嵇松千丈，坐见摧残，郄桂一枝，行看销铄。小星既落，空傅白马之名；大树将凋，虚说青牛之号。奉枚赠粟百石、绢一百匹。开元十二年二月十三日陪窆於昭陵，礼也。南瞻龙首，则地受万家；北背鹑郊，则山高千刃。送雁辞而响去，吊鹤讣而声来。扃是日而将闭，门何年而重开。长子趋庭，次子过庭，并扣地无追，号天靡及。进溢粥而不尝，奉壶浆而不入。影瘠瘠而杖扶，形羸羸而骨立。将恐阴阳迭谢，日月迁移。深谷化於高陵，平田变於巨海。勒琬琰以成文，寄芳猷而长在。乃为铭曰：
天地氤氲，厥初生人，爰有父子，乃立君臣，文物岁广，徽章日新。谁可匡时？唯公济代，归此天朝，去彼荒裔、知雄守雌，纳瑕藏秽。牵裾出ト，借箸成筹，亟申妙略，遽展嘉谋，功参帝念，德赞王猷。趋锵武卫，徘徊戎省，兰禁兵，昼巡夜警，志等鹰扬，心同豹骋。何期遘疾，奄忽云亡，庭筠碎玉，苑桂销香，珠埋随岸，木折邹梁。马鬣龙腾，牛岗凤峙，奠徙兰阶，茔开蒿里、青松日度，白杨风起。冥冥泉宇，郁郁佳城，阴沟溜急，暗壁天明，百身不赎，河年更生？鹄下巢低，＊来块集，哀乌聚啼，吊鹤群泣，石人长望，玉羊久立。坟新未草，碑近无金，陇尝黯黯，隧雾沉沉，年华痛抱，春色伤心。哀哀二子，惨惨双嗣，赞荼起恨，攀柏增思，哭无常声，血有添泪。钻燧改火，月往岁还，舟移鲸壑，田变龟山，镌华楚上，播美行间。
开元十二年岁次癸亥二月丁酉朔十三日己酉立颂。
（西安昭陵博物馆藏石）
№开元０５３
【盖】
失。
【志文】
大唐故（下泐）府君墓志铭并序（首行泐）於汉魏，显仕於天人，拖玉飞缨，鼎食跃马，与时不之，於以系今。曾祖镇，齐沈州刺史。随车行雨，添笔海之波澜；逐扇仁风，振词林而击响。
祖环，周亳州功曹参军。参嵇之职，独秀於时；倚袁宏之才，孤标於代。父外怜，骠骑将军、江王府掾。星垂上将，耀芒气於秋辉；势胄高门，懿文华於宋郏既而国家列盘石，梁园。府君讳志约，字志约，洛阳人也。以食旧德，选人伦，擢任淮王府执仗乘、上柱国。危冠而出，耸剑而趋。侍乐雄风，对朝云之障日；欢追永夜，预飞盖於西园。隐隐轰轰，骛美於斗鸡之道；喧喧弈弈，宛转金埒之常将以物极恐盈，静居不仕，每至春含红树，盘宴衍於台□；秋照渌波，荡欢娱於园院。不意灾生二竖，梦兆两楹，叹梁木而云颓，何馨兰而已萃。春秋以神龙元年十一月廿八日遘疾，卒於私第。夫人武氏，雅亮幽闲，范围内则。四德既备，闻鹊巢之赋诗：六礼是仪，知关雎之嘉偶。仁义令淑，邕穆协和。满堂多威俨之容，居家有制度之美。乡党爱敬，亲宾具瞻。何期月落西山，云消南国，春秋以延和元年八月廿四日亡於寝堂。嗣子希质等，望昊天而泣血，思陟岵以摧残，罔极之感既深，劬劳之报逾切。以开元十一年二月十三日合葬於洛阳城东北清风乡□，礼也。俾乎孝悌之至，以镌於铭。乃为词曰：
□□□□，汉亦极宠。声名冠代，文物昭耸。其一。郭之信，嵇之才。
□□□御，朱邸□□。其二。门胄时雍，职荣府仗。夜宴文□，朝随武帐。（末二行泐）
（录自《隋唐五代墓志汇编》洛阳卷第九册）
№开元０５４
【盖】
失。
【志文】
大唐京兆神鼎府折冲于府君墓志铭并序君讳兆，字计然，河南人也。昔者周崇懿亲，邗侯以维城启国；汉宠良吏，于公以高门受封。积庆自兹，厥后无替。轩裳锺鼎，家谍详焉。曾祖金紫光禄大夫户部尚书筠，怀道佐时，参八元而居宠；祖朝散大夫、嘉州绥山县令，宣声化俗，光百里而驰声。父节，高蹈出尘，逍遥隐迹，虽德重当代，而名沉短辰。
君幼挺环奇，容范端秀，长实敦固，言行无违。至夫孝尽温恭，义茕弱，履曾闵之道，宗族敬其仁；学孙吴之兵，戎行重其略。故能光嗣前烈，克崇华构者欤。
解褐万州司法参军，非其好也。俄从武调，授右监门卫司阶，迁右武卫贵安府长上果毅。历京兆云泉、神鼎二府折冲都尉，游击将军、上柱国。刑典既平，戎昭克果。折冲厌难，柱国增勋。常欲跨燕然，擒蹋顿，画像乎云阁，勒功乎常。
享年不遐，壮志斯郁。开元十年十二月十四日，卒於河南府从善里第，春秋五十三。粤以十一年二月廿四日，卜葬於京兆府之城南杜原，礼也。惟君质胜於文，行高於位，虽夷险在厉，而坚白不渝。方极宠荣，以绥福禄，一朝长逝，万事何论？今祖奠戒辰，幽茔启兆，将恐居延塞外，不傅都尉之勋；霸陵亭下，莫辩将军之号。故为铭曰：
呜呼哀哉！古往今来，仁焉而逝，智焉而摧。嗟□夫子，与运先颓，平生冠盖，今日尘埃。凤城之南，豹山之北，地非旧里，茔开新域。垅树春寒，泉灯昼黑，千秋兮万岁，悲来兮何极！（录自《隋唐五代墓志汇编》陕西卷第三册）
№开元０５５
【盖】
失。
【志文】
大唐故骑都尉乐安任君墓志铭君讳忠，字玄泰，其先乐安人也。黑龟留祚，皇帝遗苗。任城侯，五国之尊；乐安公，六卿之首。人贵地重，代载其华。曾祖仁范，遭隋乱离，徙居历下。祖君义，父式，并齐之闻人也。君诞自多奇，博古好礼，弱冠丧父，哀毁柴立，孤奉乃亲，孝闻於郡。每叹曰：忠孝难并，语默不同，安能违膝下之欢，求身后之誉？遂放息荣愿，眷恋庭闱，在党恂如，与朋有信。呜！松生千丈，始茂凌云之姿；智号无双，遽遘折山之祸。降年五十有三，神功二年九月四日遇疾，殒於私第。邻舂罢相，里如失，岂不以君温恭牧而致是乎！夫人清泉路氏，帝卒之胤，常娥之精，适人所夫，中年忽背，柏舟洁志，蓬首谁容。遂悟彼无生，注心梵戒，潜开觉意，化被家人，门如长者之居，室重毗尼之教。邻里相感，俱向善缘，福业既成，归真禅定。春秋七十有一，开元十一年七月廿八日寝终於堂也。
即以其年岁集於亥八月甲午朔九日壬寅，合葬於历城县南舜山北原，礼也。有子普贤等，空摧棘心，永号鹤吊，徽猷自振，靡绝言於故老，封树或亏，庶傅芳於贞石。铭曰：
任君堂堂，早代云亡，白日睹，幽石永藏。夫人淑问，天亦歼良，千秋何感，松贾苍苍。
（山东博物馆藏石）
№开元０５６
【盖】
失。
【志文】
唐赠左骁卫大将军左贤王阿史那毗伽特勒墓志铭并序朝散大夫著作佐郎东海徐峻撰唐开元十有一祀秋九月丁卯朔，粤二日己未，左贤王右成卫将军阿史那毗伽特勒卒，享年四十三，颉利突利可汗之曾孙也。其先夏后氏之苗裔，随草畜牧，因居北垂。虐周毒秦，久患□夏。我开元神武皇帝重光应运，下武嗣照，自东自西，自南自北，无思不服矣。毗伽幽都禀秀，祖泽资灵，占星辩胡运将终，候吕知中国有圣。乃率部帐，翻然改图，弃韦毳於遐庭，归礼让之□化，曾未移岁，旧国沦亡。非夫智察未显，识表先觉，覆巢之下，岂复独全。皇上亲绥百蛮，子育万物，收其委质之效，嘉其革面之诚，任之以腹心，尊之以爵禄。开元三年拜云麾将军、右威卫中郎将，赐紫袍金带。复令招慰三窟九姓，因与九姓同斩默啜，傅首京师，朝廷畴庸，增秩将军，统旧部落。五年，改封左贤王，兼检校於旧降户，假牙帐及六纛。富有夷众，贵为蕃王，承□若惊，践荣增惧，劳来安辑，小大怀之。七年入朝，特留宿卫。逾年，又充陇右、朔方二军游弈使。时胡贼三□，动摇河西，执讯获丑，系将军赖焉，遂兼羽林军上下。禁旅之司，爪牙是寄。授之□□，守之惟夤，□岐山大，亟奉周王之驾；长扬校猎，屡陪汉帝之轩。上毙飞命，下殪伏兔，□□课获，罔出其先。今年八月奉敕又令朔方军游弈。往来□变，伫申□候之明；朔漠消氛，方见威边之勇。穹苍降疠，今也则亡。勿药之徵，於斯奚爽。冕旒追悼；渠帅兴哀。□赠左骁卫大将军，赐物一百段，米一百石粟一百石。内使监护葬事，缘葬所须，务从优厚。厥九月季旬八日□□□□□府长安县龙首乡礼也。惟将军宇量恢弘，体业沉毅，天弧射法，□□营图，无俟□书，有如指掌。□拜中郎将，再践大将军，金章解□而饣芳腰，紫绶□□□加体。初或窃议，终亦□宜。传云：知人则哲，不其难矣。将军之去，功不言於大树；将军之死，墓起象於□□。饰终表哀，义在於是。乃为铭曰：
兰生□馥，□出白珍，□□外纵，馥惟内真。粤在壮□，佥为匪人，□怀朗鉴，高挺贞筠。贞筠伊何，凌寒独异，朗鉴□何，占风慕义。明明天子，任贤勿贰，□其忠节，崇其□□。□以上秩，位以中郎，□□登降，威卫翱翔。将军进级，右地封王，□护兵马，跋扈沙常沙场九姓，招谕归命，归命之心，怀我好音。
□凶首刎，遗噍诚深，群胡蠢蠢，干纪难□。义不遗君，讨期必殒。奔晷，寸阴讵□，滔滔逝川，尺波靡舍。始钦服□，俄悲税驾，□□高堂，魂归大夜。
苍茫旷野，摇落寒坟，滕婴马驻，缪袭歌□。（下泐）铭勒勋，於嗟万古，埋此将军。
秘书省楷书骁骑尉赵郡李九皋书（录自《隋唐五代墓志汇编》陕西卷第一册）
№开元０５７
【盖】
大唐故阿史那府君墓志之铭
【志文】
大唐故□武将军行左骁卫翊府中郎将阿史那哲墓志并序君讳自政，字哲，淳维之後，夏禹之苗，云中郡人也。高祖染干，北蕃单于□人可汗，大业初，隋尚义成公主，赞拜不名，位在诸侯王上。大唐实录具载。
曾祖奚纯，单于处逻可汗，隋拜左光禄大夫，赐婚李夫人，正二品。属隋命版荡，鹿走秦郊，大唐运开，龙飞晋野。太上破宋金刚，处逻可汗遗弟步刊设帅师来助官军会，其後处逻可汗率兵马助起义。至并州，留兵助镇而去。祖摸末单于郁射设，即处逻可汗嫡子也。唐初率所部万余家归附，处部河南之地，以灵州为境，授右屯卫大将军。太宗敕书慰问曰：突厥郁射设，可怜公主是联亲旧，情同一家，隋日初婚之时，在联家内成礼。联亦亲见。追忆此事，无时暂忘。父勿施，立节忠诚，起家蒙授郎将。然君立性骁雄，自然时秀，心神爽悟，识用明远。鸿鹄将飞，便怀四海之志；骥方聘，已有千里之心。起家蒙任郎将。以君干略，东麾伐罪，位居副将，借紫金鱼。功成勋著，蒙除授左骁卫翊府中郎将、上柱国，仍充幽州北道经略军副使。岂谓一朝，奄随化往。以开元十年十月廿六日於河南府当上宿卫，终卒，春秋六十有九。以开元十一年十月十七日葬于京延兴门外五里龙首之原，其丧欤？嗣子大臣、次子彦臣、次子帝臣、次子名臣、次子谏臣等，悲深陟岵，痛结闻雷。乃作铭曰：
珠称明月，玉号夜光，虎生自丙，兰芬而芳。大道苍茫，川流日夜，永皈丘墓，长生城阙。霜凝芳草，风响业榛，幽明永隔，无岁无年。
（录自《隋唐五代墓志汇编》陕西卷第一册）
№开元０５８
【盖】
张君之志
【志文】
唐故张君墓志铭并序君讳山象，字伯仁，南阳人也。盖汉少傅留侯之裔也。昔留侯得沧海之力士，东报於秦，随黄石老人，西归於汉，山河勋鼎，子孙保之。父为，释褐授上轻车都尉；瑚琏器著经济之才，大位不跻，元德滋茂。君体英毅之姿，冲希默之最，齐敏内肃，端简外融。有朋友之信焉，有闺门之誉焉。非夫恭人，其孰能景行行也。父深识远量，天性孝友，童幼时便卓尔不群，阴旷寡欲，不言世利；博寻经诰，雅有天才，容止可观，进退可度，州闾乡党，并敬而慕之；朝廷公卿，皆愿通友好。然静处家人，不见喜愠之色，不澄不桡，外非所能窥；怡然内得，安乎卑位。起家自举，武艺超绝，越阶授皮氏府旅帅。夫人母氏，夙禀贤明，幼В闲淑，桂馥兰芳之美，挺自两髦；女仪妇德之声，每尽恭承之节。以春秋五十五，去乾封九年十月十六日，终於私第。以开元十一年岁次癸亥十月癸巳朔十七日己酉，合葬於龙门县北原下，礼也。去县二里。嗟乎！陵谷贸迁，天长地久，俾春兰与秋菊，共金石而无朽。乃为词曰：
合葬非古，周公所存，死生千载，棺椁双魂。
（录自《隋唐五代墓志汇编》山西卷第一册）
№开元０５９
【盖】
大唐故刘夫人墓志铭
【志文】
大唐故银青光禄大夫行左监门卫将军上柱国王府君妻彭城郡夫人刘氏墓志铭公讳，字文，太原郡人也。公锺鼎夙参，簪缨代缉，早陪天阙，执戈戟於门庭；侍卫宫闱，抗节麾於太极。往年薨殁，先著铭焉。今太夫人刘氏渭南县人也。早传箱素，绘缉绮罗，红颜如月的之辉，翠艳若云中之彩。妇仪有则，笄冠王门；礼行无违，夙承荣宠。四德表列，三绝异闻。旋萦腠理之灾，忽染膏肓之疾。不谓降年有策，以终七十之期，何图福运不昌，奄赴三千之室。以开元十一年八月十六日遘疾於永兴里第，时年六十有八，即以其年十月廿八日庚申合葬，同归幽宅。嗣子信等伤嗟泣血，悲沉泉壤。而乃二龙契合，八水双游，优马鬣之松扃，念青乌启兆，含毫作咏，刻石为铭曰：
分流虹渚，构接云房，荣崇开辅，颁列侯王，四海之内，名实揄扬。将军之风，按节为此，玉马授策，银龟告始。鹊印承祧，璋映里，簪缨赫弈，芝兰之美。毕陌原上，滚水郊前，悲流黑壤，心斯碧烟。□以贞石，瘗以黄泉，千秋万岁，诚无朽焉。
（录自《隋唐五代墓志汇编》陕西卷第三册）
○开元０６０
【盖】
失。
【志文】
文字模糊。
（上泐）行右清道副□上柱国□□李府君墓志铭并序（上泐）府万里，世德播於□史，□□溢（下泐）之能□□□之盛，无得而称□□□□随南（下泐）侍郎、大理寺丞□检校刑部郎中，大（下泐）明经赠□州长史。君即赵州之第□子也。沉深雅量，特（下泐）书海流宝贝□光辉□照□丛（下泐）如神□入会稽之柱。又详朝（下泐）谓神授其妙，天纵其才，其孰能（下泐）寻属太夫人元氏寝疾□（下泐）太夫人疾□未愈，君惶惧。呜呼！取盂（下泐）疾之柱本草，悲视群方，桐君秘诀，豁（下泐）而太夫人瘳，尚书左□王及善（下泐）省，寻授太医丞。夫为人子而（下泐）神明而能道，出奉绶术高和（下泐）古，复何足言。神龙初，授朝散大夫、殿中尚药奉御□□正议大夫（下泐）王府司马。望崇朱邸，□迹邹枚，庆发赍（下泐）柱国。爪牙丹掖，调护春储，清白□於子孙，（下泐）望於朝廷。令绩嘉声，□芳猷於天下。琴书（下泐）忘，又澄□於□义，恒思止足之分，□乐□□之（下泐）思致□子孙□膝下之欢，林（下泐）遂缠悲於遇隙。十二年十二月廿日遘疾终於洛阳□□里之私第，春秋七十有九。夫人高阳许氏，讳懿，字（下泐）左卫将军莫之孙，＊令咸之女也。有礼有则，以柔以顺。□外（下泐）其妇德。身心澄净，定惠而入禅门；经典清微，受持而喈私（下泐）盈相箧，以开元八年九月十八日终，享年六十有六。即以十一年十一月廿二日与尊府君合葬於洛阳之清风乡原，礼也。嗣子谔、诠、讷（下泐）辕，哀感霜露，伏□长号，号天永暮。鸠鸣卜地，龙耳开坟，长□盛德，（下泐）温哲明懿，雍正环奇，量不可度，材无不施，道（下泐）
惜千秋□矣，苍苍极野，寂寂玄宫，幽陇思月，白杨（下泐）千载不泯。
（录自《隋唐五代墓志汇编》洛阳卷第九册）
№开元０６１
【盖】
失。
【志文】
大唐故冯翊严府君墓志铭并序公讳贞，字罗贞，冯翊人也。昔子陵以虚素称，君平以幽清著，德业斯系，荃兰惟芬。曾祖元澄，祖虔，属隋运凋祚，□□居怀；父琚表，散发栖闲，端居味道。公自天生德，惟岳降神，恬和因心，淳□非训。朱冲立志，本不求闻；范粲凝神，素轻登仕。山亏一□，未应贲帛之旌；学富五车，空瘗之器。以圣历元年四月十二日，卒於思恭里第，春秋五十四载。呜呼哀哉！夫人傅氏，淑慎居正，婉洁在衷。锺礼郝弦之仪，莱妇鸿妻之训，兼之者，夫人也。舟迁惊乎巨力，鬼瞰生於高门。宝剑双沈，已睹干星之气；营魂同穴，式遵□月之典。以开元十一年九月五日，卒於京兆府万年县胜业里之私第。春秋七十五载。粤以大唐开元十二年岁次甲子正月壬戌朔廿一日甲申，合葬於洛阳之邙山，礼也。嗣子待宾、光俗等并修身洁志，追远慎终，日往月诸，空见悲於む帐；山移海变，庶有志於佳城。铭曰：
大□应图，□才顺轨。安助流誉，陵平播美。弈□英贤，传芳未已。惟公懋德，克勤仰山。情厌俗纷，志敦山水。言行可则，冲玄斯履。曰与仁，翻惊瞰鬼。
痛夥辍织，哀深罢市。盖有规，封防是拟。松月夕照，垅烟朝起。地久天长，千秋万祀。
（录自《隋唐五代墓志汇编》洛阳卷第九册）
№开元０６２
【盖】
唐故刘府君墓志之铭
【志文】
大唐故徐州丰县尉河间刘公墓志铭并序公讳惟正，字无惑，河间饶阳人也。自系纂帝唐，胄分皇汉，原鹿在涿，沛蛇因斩，造我区夏。高祖迁形於泗亭，锡之土田；孝王受封於瀛国，不改其地。
今为郡人焉。曾祖，隋右屯卫郎将；祖善兴，皇朝游击将军；并擢骊龙之宝，服貔豹之文。执戟疲扬，吾知之矣。父玄隐，前任梓州铜山尉。瑚琏成器，愿廊庙之有归；鸿鹄未翔，赋鹪鹩而可□。既号高□之里，将盛太丘之门。笃生伊人，载光岐嶷。公内积阳秋之美，外穆清淳之和，通会於明，密邻於道，虽楚金攸引，终荆玉待＊。始从小学，中游上庠，果射高墉之隼，克奋垂天之翼。故廿五徵秀才，逮乎卅服官政，乃尉徐之丰。公明以照奸，清以范物，威惠克举，俗其苏。
秩满，西游长安，乃献书。陈皇王大中之道，明天人休咎之庆。今天子重贾生之能，方期大用。而公抱相如之疾，奄从不起。以开元十二年正月十二日寝疾，终於京兆府崇贤里之私第，考终身命，春秋云。悲夫！以其年二月十二日权措於龙首原礼也。公伏读圣人之书，颇为明君之相，有志不遂，命也奈何！只如诗言志，歌咏言，公皆本之以雅颂，而又济之以华秀，故五言之妙，时无与俦矣。有文集五卷行於代。公二亲在堂，戴白为老。倏尔彩衣之乐，改为齐麻之痛。鲤对不闻，鹤鸣谁和？况稚子满室，主丧能病；嫠妻哭昼，人哀未亡。魂兮有知，生死为恨矣。公其居□月，称家靡给，河朔故国，反葬未期；京兆新阡，假殡攸利。
泉火灭，柏松日幽。今之宅兆，或为永归之地也。公之季曰哲，怨痛实在原，名高阐月，殷手足之，怀死丧之威。以仆尝忝友生，察究终始，俾题孝善之诔，敢述林宗之德。乃为铭曰：
黄山空曲兮清渭湄，之子今往兮人共悲。其一章。天生大德兮公则降，斯文有寄兮曷为丧。其二章。春云夕繁兮陇树幽，古往今来兮日悠悠。其三章。
（录自《隋唐五代墓志汇编》陕西卷第一册）
№开元０６３
【盖】
无。
【志文】
砖。墨书。本件“己酉”二字旁批有“甲子廿日”四字。按开元十二年岁次甲子，非己酉。所注四字，似为更正岁次，并注明“己酉”为日期者。
依历法，该年四月庚寅，朔己酉为廿日。
开元十二年岁父己酉故翊卫张大良之灵。
（新疆考古所藏志，录自侯灿《解放后新出土吐鲁番墓志录》）
№开元０６４
【盖】
素面。
【志文】
大唐故濮恭王妃阎氏墓志铭并序妃讳婉，字婉，河南人也。曾祖庆，魏龙骧将军、太安公。祖毗，隋殿内监、右保公。父立德，工部尚书、大安公。妃即公之长女，年十一，膺选归王。王是太宗第三子，封於魏者。贞观中，王以事贬为顺阳王，徙居均州郧乡县。至永徽年，王薨於迁所，追赠濮王。垂拱之际，有命除其子嗣濮王欣为颍州刺史。无何，令环州安置。未至遘祸，薨於途中。妃羁旅艰虞，沉忧成疾，以天授元年九月八日奄薨於邵州官舍，春秋六十有九。呜呼哀哉！有妇周氏，即欣之妻，尽孝承姑，历险奉柩，以证圣元年正月六日遂权窆於洛川龙门之北原。洎嫡孙国子祭酒嗣濮王峤、孝感天伦，情深罔极，迁於旧殡，将赴郧乡。粤以开元十二年岁次甲子六月二日，葬於恭王墓西北隅，遵先志礼也。乃为铭曰：
生荣死哀兮王之门，哀昔荣今兮赖哲孙，归来归来兮无留魂。
（录自《文物》一九八七年第八期）
№开元０６５
【盖】
失。
【志文】
女子字端，盖殿中少监唐昭之第三女也。母曰王氏。夫其体修幽闲，门传礼则，克柔其性，有婉其容。春秋十有六焉，不幸夭没。以大唐开元十二年六月廿三日终於京兆静安里之第，以其月廿六日权殡於万年县义善乡之原，悲欤！天乎不臧，曾靡降福；神道何昧？忽贻其殃。谅何有违，遂获此戾；悼以长往，终大无期。呜呼哀哉！乃为铭曰：
猗欤庆灵兮锡嘉祉，婉而从训兮善可纪。宜其享福兮极遐祀，奈何修龄兮中道止。白杨萧萧兮垅路悲，丹摇摇兮相送归。相送归兮永别离，天情地义兮长相违。
（录自《隋唐五代墓志汇编》陕西卷第一册）
№开元０６６
【盖】
唐故路君墓志之铭
【志文】
唐故路氏夫人司徒氏墓志铭并序夫人□兮容卷，朝乌之过塘；肆人时代，谢隙马难羁。七纬循环，明天文於碧络；太虚旋转，滋扌它理於玄舆。是知朱景西迁，拂桑津而戢翼；涤波东逝，会蓬瀛以舒鳞。但伤新故之形，便切秋春之状。借使穷神尽圣，不能拒迁谢之期；古往今来，不能测盈虚之数。嗟乎！藏山易远，阅水难停，百年有必纪之期，九泉无重归之路。斯乃汉时七贵，周代五侯，徒沉星观之容，谬饰云台之阁。岂以德贤君子，独免埃尘之悲；庶品庸流，偏结风霜之痛。路氏者，即上党路河路子刘吁子婴之後胤也。荣班品衤失，高步雪宫，鼎食绣衣，曳裾云浑，论其胤绪，令问与江海争流；语以宗祧，遗胄共嵩华并峻。略陈梗，则玄远未详；叙宗门，曾高可悉。夫人司徒氏，陇右扶风人也，即周文王之苗裔。父均，弃俗从真，恬泊养性，以澄德水，质靖禅林。别恩爱於妻孥，摈荣豪於朝市。伯亮，唐任荆州长史；石称珍，松筠节操，道兼千里，德会百城。然而枝叶扶疏，波澜＊氵旰。夫人能仁远听，淑性佥闻，禀贞顺於自然，得温柔於天性。乎□百两，育四美於＊鸠，之□七枚，蔺三周於鸣雁。家僮荷泽，犹子衔恩，□期树善无徵，风摧良木；为因莫□，露殒香苔。双童之叶昧彰，二竖之灾爱及。夫妇之道，冀保齐年，诣林泉而两欢，玩琴樽而并兴。岂谓孤鸾独返，旅雁归，辞虚帐於半魂，别空床於只影。去开元八年十一月三日，遘疾终於家第。哀子龙庆等，情深色养，孝极观■，叹静树於惊飚，怆秋葭於行云。既而诊绿沉听，侯纩无瞻，测温凉以腐摧，启手足而糜烂。粤以开元十二年岁次甲子十月朔辛酉廿二日壬午，原权殡於上党城西北六十五里高陵之阳。厥田惟上，西邻驿路，驰逸骑於浮云；东枕鸟陂，濯涟漪於明月。俯瞻黄埠，孝父皇之大疑；却控绛川，贾辟翁之小曲。
需车既驾，将进玄宫，窀穸有期，窆兹泉壤。乃为铭曰：
痛矣世间，悲哉年代，坟陇荒芒，山云晦昧。阶上兰榷，掌中珠碎，断□□□，城崩杞泪。刖足贱珍，黄锺毁弃，自可潜乌，何论秋气。其二。日月逝□，□□□□，俄变春秋，□迁寒暑。德贤君子，庸流杂处，概灰尘千秋（录自《隋唐五代墓志汇编》山西卷第一册）
№开元０６７
【盖】
失。
【志文】
唐故朝议大夫守武州别驾上柱国李公墓志太子司议郎颍川陈贞节词嗣子书公讳寂，字萧然，渤海人。久以因官，今为洛阳人也。粤若源流远，枝□□茂，夙著华族，挺生堆才，皆为龙为光，乃龟乃镜，斯并书之史傅，今可略而言之。曾祖潜，隋任汲郡长；清以励己，威以示人，且执德之不□，於从政乎河有？祖，隋任青州刺史；道洽二天，风行千里。君子务本，固知灵庆大来；诸侯立家，所以光亨有后。父彦，皇朝议大夫、甘州长史；风标屹立，学海长注。
跃鳞整羽，欲论道於三台；修词卒诚，竟劳人於半刺。君栖梧之凤，垂棘之璧，非肾不交，有道则仕。弱冠宿卫，出入严廊，解褐任齐州亭山县上簿，盖取其渐焉。结绶无何，方喜逮亲之禄；藏舟忽逝，坐惊宁之心。服阙，任泽州高平县尉。备物致用，在剧而闲，事叶神仙，声雄干蛊。时营府初建，林胡不庭，剑及蓟门，檄飞榆塞，帷幄之任，是伫清人。营府都督赵晦远籍高风，思筹急务，奏议军事，帝曰尔谐。慷慨宣明主之威，谈笑却贤王之阵。加上柱国，又任许州扶沟县丞。虽事屈於一同，而化流於百里。经两考，恩敕授安乐公主府仓曹参军事，又转迁本府录事参军事。宠荣斯洽，听箫於弄玉之楼；简牍非殷，攘袂於平阳之馆。於时造圣善寺，起报慈阁。君遂宰工作制，相石呈林，未尽中人之产，便穷大匠之斫。天子嘉之，优以功最。制授朝散大夫、行豫州汝阳县令。未经考闻，又制授亳州临涣县令。一从朱绂，再绾铜章，树善劝农之心，子贱鲁恭之背。秩潇，制授武州别驾。仁以守位，道以济时，既称美於题舆，遽缠灾於梦奠。春秋六十有五，大唐开元十二年岁次甲子七月戊午朔十六日癸酉寝疾，终於东都道政里之私第，乌呼！天地不仁，盛德将丧；日月其迈，幽魂莫归。兄弟感原以兴悲，宾客望龙门而下泣。今以其年十月丁亥朔廿三日己酉，葬於北邙之山，礼也。
九原不作，痛存殁之殊伦；一指傥齐，知後先之共荆嗣子等，如有望而不至，若将游而更旋，攀几筵而永远，惧陵谷之徂迁，式刊贞石，载德幽泉。铭曰：
翰林之中兮君挺生，事亲从宦兮全令名。属膏肓兮灾害成，启手足兮归□茔。
古来凶事先远日，飞素车今此出，落阳陌上无还时，一赴北□□□□。
（录自《隋唐五代墓志汇编》洛阳卷第九册）
№开元０６８
【盖】
失。
【志文】
唐梓州盐亭县令霍府君墓志铭并序君讳处讷，字敏行，本望平阳，因官今为魏郡汲人也。周文之昭，是封於□，弈叶载□，无忝旧勋。祖孝义，北齐元城令、河间王府长史。父伦，遂州都督府户曹参军。公忠之规，代为邦则。公贵善毓德，黄中通理，仁而有勇，智以钩深。
方竭请缨之谋，乃从投笔之事。戎昭是效，丕绩□彰。俄以军功授郎州户曹，稍迁灵州都督府功曹。属亭障无虞，大修文德，怀才之士，毕赴招弓，乃应制举，对＊高等，拜并州太谷县令，转梓州盐亭令。琴堂自理，桴鼓不鸣。下邳之政既弘，将升八座；叶县之风未泯，忽谢□凫。享年六十有九，以上元二年终於京兆府云阳县冶谷私第。夫人南阳张氏，後娶太原段氏，恒农府折冲都尉志合之女。
并鹊巢兴咏，龙剑同归。以开元十二年十一月十六日，合葬於洛阳清风乡邙山北原，从周也。嗣子行臣、素臣、行同、行敦、冬日等，哀号靡及，思存永久，刊石勒铭，以图不朽。其词曰：
峨峨霍山兮镇彼平阳，以国氏姓兮厥後其昌。诞生明哲兮惟邦之良，果以从政兮刑以义方。宜其家室兮迈德惟长，同归大化兮于嗟彼苍！邙山之曲兮□贾成行，勒铭泉户兮永休无疆。
（录自《洛阳出土历代墓志辑绳》）
№开元０６９
【盖】
失。
【志文】
□唐故高君墓志□讳守，字裕，其先浮海人也，今为安阳人焉。曾祖讳□□，祖讳通，父方，并地灵独秀，天纵孤标，逍遥居礼义之原，放旷坐文章之境。君高尚其志，不士王侯，乐道自然，乐天知命。日以开元十二年闰十二月九□卒于私第，春秋卅有九。殡于相州城西北三里平原，礼也。恐陵谷千弈，田海变□，勒石记铭，乃为词曰。
开元十二年闰十二月廿七日殡（录自《隋唐五代墓志汇编》辽宁卷）
№开元０７０
【盖】
失。
【志文】
残。
（上泐）崔公墓志铭（上泐）右金吾术□□□军事（下泐）清河人也。中□受赐田于郑（下泐）
舍人。祖千里，贝州长史、□元□寿州司□族（下泐）时人□之，故相元□公（下泐）应用□常（下泐）行后从为信理财正辞（下泐）故君□之□四焉，公殆无几矣。虽曰未（下泐）已弱冠□诸亲出身解褐补□州（下泐）迁左骁术□□□恭卿望郡位□下而声雄。（下泐）有条而事□□授新安县丞。职分□赞，邑诵□多吏（下泐）自去秋遘疾，迄兹夏弥□祸（下泐）开元十三年四月三日，殁于东都择善里之私第，春秋五十有九。是月廿三日，迁窆于河南县金谷乡之原，典也。
（下泐）夫人张氏，早世无□，有子四，曰□、朋、信、和，在疚□极，（下泐）
夫人襄平宋氏，余之仲姊也。守靡他之志（下泐）之戚□藏友事，怀亲悼往，遂为铭云：
至道□昧（下）善者，亦或夭之。之子信立，兆室争欺；之子强行，（下泐）
果□任声，绩成熙庭，（下泐）符同□□□即维为志（下泐）金风□城之□自此。
（录自《隋唐五代墓志汇编》洛阳卷第九册）
№开元０７１
【盖】
失。
【志文】
大唐太原王府君墓志铭并序君讳待徵，其先太原人也。自周德受图，□王膺，恭揖耶后，上为帝宾，绵绵生人，□我王氏。曾祖以圣人既没，养晦於家。父□徵，以君子道消，不显於仕。君幼而聪敏，长而惠和，亦尝有栖闲之志矣。属上迫权势，不容其高，遂解渴拜邵州邵阳县丞。君□梁竦高才，几劳於州县；张衡述贼，又返於田园。酌醴虞宾，殆有星岁矣。岁乙丑十月遘瘠疠□疾，终於洛阳德懋坊里第，春秋五十有一。翼子瑶，攀慕摧酷，中心崩裂，以其年十月廿三日殡洛阳之北原，礼也。
乃为铭曰：乌穆君子兮绍家宗，才高位下兮永厥终，哀哀孤子兮号苍穹，归葬平原兮柏与松。
开元十三年十月廿三日。
（录自《隋唐五代墓志汇编》洛阳卷第九册）
№开元０７２
【盖】
无。
【志文】
□□□□俗姓张□□□充王□□不祥□□誓□舍家族□□□□法华维摩属永□□□发配住法行伽□□法俗倾光属任当□□□余年内沐施□□□□□□作辨化缘斯毕。开元十一年腊月十七日□从□化，春秋六十二。夏凡□□□□门等攀慕□□开元十三年□□□□廿日，於灵泉寺西悬壁山□□□□一期之严事报万方□之□□□□□云伊族姓之间，士实□□□□网，悲代闲之沦溺，违□□之舟□，□金经之法宝，修梵宇□浮坊。天□□而□往，痛处生而必亡。有门人之报德，图□像於山阳。□徽音於幽谷，传永永之芬芳。
（录自《宝山灵泉寺》）
№开元０７３
【盖】
董君墓志
【志文】
大唐故董君墓志铭并序夫当途□贵者，务扌总於荣；历代美者，谅在乎德。德不桓□，其惟太原董公哉？公讳师，其先安于之后也。曾祖朗，□州司马；雅望标举，历官有声，题舆播须，展骥驰名。佐牧□□，庭闲讼清，沂歌载洽，实赖政成。其遗风余烈，光乎竹革□。祖侠，率礼无违，孝竭其力，继绍堂构，不坠先德。非隐非吏，调逸博闻，晏安环堵，志摩青云。公以祟叶增华，光焯里，躬奉先人之训，故多乡曲之誉。秉不羁之操，□状俗□。居必田园，乐在琴酒，以为禄利不足以终给，权宠不足□久图，竟不祈荣，雅符其志，虽古之贤达，又何加焉。是□□伏无门，吉凶同域，福为祸始，泰极则否。公春秋五十有□，以开元十四年正月十一日寝疾，＊於家第。夫人赵氏，先公而殁。永隔幽明，同归冥漠。嗣子嘉让、嘉义等，攀慕罔极，□号过礼。礼不可废，存诸孝道。以其年正月廿七日，与夫人合葬於太原城北金城村西二里之原，礼也。乃刊石勒铭，追尊旧德。其词曰：
积善余庆，积恶余殃，公之树德，於何不＊！皇穹胡鉴？歼□丌良。惟德弗朽，历代弥光。其一。汾河南逝，龙山右峙，际会□郭，翕霍□里。吁嗟董公，独异於此，琢壤□□，颂□□□，岁□□□，□□何始。其二。
（录自《隋唐五代墓志汇编》山西卷第一册）
№开元０７４
【盖】
失。
【志文】
大唐故朝散郎行潞州上党县尉王少府公墓志铭并序前国子进士张闲撰公讳嵩，字，大凉人，即琅琊王晋之后也。东州列壤，南楚建邦，邻道柏而开疆，掩淮汉而分纪。可以云素镂乎金石，历古今而不昧，傅雅颂而无穷，所谓伊人，在於兹也。曾祖令思，齐正员外郎、隋梁圉城县令；祖元楷，唐夏官郎中、逃州都督府长史、徐州刺史；父师顺，唐睦州遂安县令、沂州长史；并杞梓环材，纯钧利器，荣堂树业，仲弓陈氏之先；余庆传闻，若乃旬家之胤。公故滑州白马县、潞州上党二县尉。精闲法理，明练爰书，直正清强，地居山谷。以开元十四年夏四月忽染遘疾，以其月廿一日夭逝，春秋五十有五。即以其年岁次丙寅五月戊寅朔七日甲申宁定於怀州修武县北原，礼也。长子澹，次子溅，仰天号诉，望绝於承颜；擗地穷迷，痛缠骨列。卜安之礼，既宁神於九原；咸报之诚，思着迹於千祀。式刊贞石，永纪幽铭。文相质兮长不朽，里终壤兮垂令名。其词曰：
掩榇东国，归南蛮，泉芳猷永，圹户深寒。生终何易，夜晓方难，文猷绝矣，幽美徒刊。其一。需驾容舆，郭门超忽，挽响田横，箫吟同勃。风切松苦，烟沉陇没，刊翠石以徒芳，播请芬而不歇。其二。日月功名，山河茅土，人理同逝，生涯易古。职位长辞，永归泉户，坟茔烈而翠石沉，松柏碎而黄尘歇。其三。
（录自《隋唐五代墓志汇编》河南卷第一册）
№开元０７５
【盖】
唐故洋州刺史独孤府君墓志
【志文】
故洋州刺史独孤府君墓志铭并序祠部郎中杜元志撰君讳字思行，河南郡人也。其先□□氏，自秦累分胤，代雄朔漠，魏运南徂，翊佐中土。精灵郁乎渊奥，才乃绵乎蔓瓞，□□儒德，贵膺高门。归己武称，将军乃精舍白虎；冀同文显，秘监乃争蕴蛟龙。礼乐衣冠，备乎兹矣。曾祖子佳，隋仪同大将军；祖义顺，皇朝兵部郎中、户部侍郎、尚书右丞、太仆卿；淳茂淑懿，邦家之光也。父元恺，主客、度支、吏部郎中，给事中、大理少卿，昆岳之英，公辅之器也。类任熙之徵拜，立德升荣；拟黄霸之见知，持平取贵。君即大理卿之五子也。弱不好弄，幼称岐嶷。始以门调解褐，授太子左千牛。仪形之选，膏粱之举也。历齐、卫、洛三判左、尚乘直长。刀笔之能，衣冠之任也。俄迁永宁令，□术之委也。试尚乘奉御兼陇右西使，又迁洮、叠、原三州上佐，再任奉御，兼知北使。朝廷以五原牧圄，龙种攸依，八月边秋，胡尘屡挠，不敢南牧，寄贤良。君以文武兼材，仁明称远，再沐题舆之委，累膺在垌之寄。俄迁虞候率，渭、沅、开、洋刺史。威禁卫，按名蕃。郗道胤之风神，仪形动帝；徐景□之威化，恺悌在人。方将亨舞青云，鼓跃沧海，和平万寓，饣任金鼎之盐梅。岂图俄□百年，悲玉树之沦没，粤以先天二年六月廿六日终于长安县群贤里之私第。
□公服勤为孝，尽力为忠，体恕□和，言温行直。每条流潜运，纲纪立成，简而易从，严而难犯。故能所在必理，所行必闻，天不＊遗，亨年不永。夫人扶阳郡君杜氏，隋黄门侍郎秀曾孙，隋千牛卫之孙，皇郊社令行毓之女也。貂金演贶，虹琰凝姿，映芝砌而扬芬，肃兰阁而糅彩，贞规月湛，有光班蔡。（下泐）独苹繁之礼，动修妇德，言成□训。松萝义重，契琴瑟而同和；（下泐）□开元十三年十一月廿六日寝疾而终，春秋七十二（下泐）□□分辉，终会平津之浦，即以开元十四年七月廿六日迁□於万年县之□原，礼也。嗣子易攀追靡诉，创巨哀缠，苦怀蓼集，变虑桑田，顾川陆之浩旷，睇松贾之绵连。邈想人代，□兹徽烈。
思凛凛之如生，匠长晖之日月。怀天地之久固，寄金石之□渐，乃为铭曰：
刘累之胤兮己之先，英奇磊落兮代绵连。君人继体兮郁□□，弱冠慷慨兮青云志，霜明雪净兮龙泉器。贞操凛凛兮雄图早闻，将彩昂昂兮逸足绝群。明如秋天兮千里无云，行若春兰兮叶皆薰。人谣允密兮王官有会，入作爪牙兮出司襟带。
行简易兮险犹泰，条流不紊兮政尤最。华冠岌岌兮剑陆离，材服晖映兮光葳蕤。
国采俊兮官任智，三为牧兮再为使。在ぁ委兮循良寄，有时无命兮梁木摧。天不补惠兮可哀哉，猗＊淑德兮作嫔君子。朝露共□□生涯已矣。千秋万岁京兆茔，日暮徒悲松柏声。
（录自《隋唐五代墓志汇编》陕西卷第三册）
№开元０７６
【盖】
大唐故韦府君墓志铭
【志文】
唐故朝议大夫怀州长史上柱国京兆韦公志铭并序公讳希舟，字言满，京兆杜陵人也。肇自开国，成于有商，象贤佐时，美乎大汉。庭际双宝，价擅海珠，ぷ中一经，艺包人极，我之藉旧，实叶无疆。曾祖知止，皇朝豳州刺史，赠幽州都督，宣风是著；祖仁俭，皇朝太子洗马，乘同归；父嗣业，皇朝秘书郎，蓬山积誉；盖清识茂绪，连华村馥。公即秘书之第三子，盛德之后，教义攸先。初调补卫州新乡县射，转州水县丞。承若尉致，渐陆其仪。又迁杭州司户、蒲州司法，亭狱词曹，雅望惟允。又历城门郎、司农寺丞。进请是司，慎给移用。以故除潞、华等四郡司马及怀、相二州长史。公明骤见，士元择才，展骥腾声，得人斯美。夫在□有必比之理，大明无常满之分。
岂藏山而可固，将阅水而同悲。呜呼！以开元十四年九月八日遘疾终於官舍，春秋六十二。粤以其年十一月十一日迁葬於万年县义丰乡铜人原先茔，礼也。北走迩於新阡，南登接乎长保永夕今闭，休魂是安。孤子骋衔疾在辰，痛深乐貌。
爰图刻石，见为文。式赞徽猷，纪於神道。其词曰：
我命有光，功傅佐商，地雄京兆，代济扶阳。高曾出守，烈考为郎，秘阁攸践，专城良。诞生今德，勖尔义方，陈力乃位，飞名帝乡。海月初满，春兰正芳，驰晖倏灭，开荣靡常。官才半刺，痛结摧梁，福善之报，如何彼苍。灞陵岸侧，长安路傍，千秋万岁，松贾成行。
朝议郎行万年县尉雍惟良□（录自《隋唐五代墓志汇编》陕西卷第三册）
№开元０７７
【盖】
失。
【志文】
□□□□□校尉李府君墓志铭□□□□□□其先陇西城纪人也。违祖嵩，拜屯留侯，因而家□□□□□帝子，气应真人，大汉宗周，公侯不绝。曾祖迁，词□□□，德□ぷ金，志全高尚，莫从徵辟。祖取，属隋道云季，多□□□，豪右之宗，徙居庆部，遭斯叔弃，处□独明，□有鼻兑惭，□多须获谴，上路骐絷，高城鹊起。父素，岁及成人，皇居易□，隋失其鹿，我后飞龙，由是玉帐运筹，金革□敌，氛埃尽扫，□□廓清，授朝散大夫。惟君天骨恢弘，风□雄□□□□举□□洪深，德高而志益卑，辩大而言若讷。故进□□□□□就□崇□而让，居家班齿钦风，侪伦仰德，九族既穆，百□□□。嗟乎！吊贺不恒，倚伏更进，杨子云之运尽，作赋梦肠；楚□□□□禄□将齐意荡，弥留积疹，肤腠靡瘳，享年八十有二，终於私□。夫人冯氏，四德无忝，三从孔殷，傲不□言，誉侔胎教。□风未极，□露俄曦，春秋七十有三，奄捐馆舍。长子修礼，不幸□命，今也□亡。礼妻郭、嫡孙亻品之、仲子修义、次子修德，晨鸡晓唱，问安□□□追□□将羞思未原而至隐越开元十四年岁次丙寅十二月乙亥朔一廿二日丙申，合葬於长子城东南七里平原，礼也。□□□水□□不舍之川；西据鸠岩，便似其颓之岫。故人沫椁，□□□然□□进铭虫篇作颂，其词曰：
函开之外，酒泉之东，□□□气，□子皇宗。元良大汉，勇冠秦中，弼谐王道，乃祖之功。□一。□□□垂□，□□斯顺□□君干蛊，作人之俊，令望外融，神谋□□□抱□□□含□□□，春桃发艳，月桂抽芳，回文耨锦，□□□□。不□□□□□□□□□其一。□孙翼子，安措成坟，草泣垂露，□□□□□□□□□□□□□□生气，懔凛应存。
（录自《隋唐五代墓志汇编》山西卷第一册）
№开元０７８
【盖】
失。
【志文】
大唐故八品亡宫志文亡宫者，不知何许人也。盖以良家子选入後宫，兰仪婉丽，□□内职，存没如一，恪勤在心。□□华，先秋遽夭。以开元十四年十二月廿三日，葬於北茫山□。夜扃一闭，泉路非春，□嗟此□，埋没佳人！李春兮始芳，惊飚拂兮遽伤。去是昭代，永玄堂。春秋非我，松柏从行。
雕金篆石，地久天长。
（录自《隋唐五代墓志汇编》洛阳卷第九册）
№开元０７９
【盖】
失。
【志文】
大唐朝议郎行内侍省宫闱局丞上柱国公士杜君墓志并序原夫造化为工，陶钧而孕象；阴阳为炭，假埏殖以分形。悟性想之为空，了色身之非我者，其唯夫子乎？夫子讳玄礼，本南容府人也。家惟豪杰，代袭酋渠。幼年敏识，固以月将；弱岁英贤，远陪天阙。可谓南金入贡，东箭标奇，利用丹墀，纳规青巢。今为京兆府万年县人也。咸亨之际，早预策名；永昌年中，始班朝列。夙兴夜寐，尽忠节於椒宫；忘私徇公，竭款诚於兰禁。进退无爽，行止可观。莅事惟平，当官允直。虽时更累圣，而忠烈一心。故勋级年增，荣名日进。但恐身如朝露，悲火宅之将焚；运促夜舟，惜生涯之遽迫。由是以开元七年岁次庚申，於京城西开远门外七里临皋驿前，预修＊堂塔一所，北连秦甸，斜接上林，南望周原，旁临通漕，左瞻凤阙，右接鲸池。平陆垣然，为信美。黄壤已，悟梦蝶於须臾；青兆爰开，知隙驹之难久。佳城石椁，即此非遥；叶县仙棺，方兹何远。将以上归真谛，下瘗虚无。爰於此因，趋於彼岸。君今春秋七十有七，夫人黄氏，六十有六。傥百年代谢，双瘗此地，可谓生尽其欢，死终其志。
千秋万古，形对壤而俱销；丘尽垅平，名与德而同美。恐层诸渐遥，桑海骤移，镌石纪功，传之□□。乃为颂曰：
开元十五年二月廿九日龙门乡之□川静兮波澄，山幽兮松直。惟君兮懿美，谦谦兮有德。赋咏兮成篇，容止兮可则。淑人兮君子，其仪兮不忒。其一。万像兮归无，千名兮是虚。览物类兮有化，知此形兮忽诸。悟生死之无惧，□即□兮是庸，终归骨兮后土，建斯塔兮长君。其二。
（录自《隋唐五代墓志汇编》陕西卷第三册）
№开元０８０
【盖】
唐故新息郡夫人墓志
【志文】
大唐故右威卫将军武威安公故妻新息郡夫人下邳翟氏墓志铭并序粤若仙家夭桃，三章讵宣其精义；灵山美玉，五德未尽其对扬。斯可以窃比硕人、兴言高媛，其则夫人者矣。夫人讳六娘，字六娘，隋开府仪同公之第六女也。盛德内融，好仇外著，韵谐家室，行自仁贤。舅姑终其孝恭，姻戚宗其令问。
兰仪肃穆，富春秋之清芬；菊服齐庄，致尝之歆响。＊鸠七子，君子攸宜；凤皇九雏，贤母是属。夫人体斯律唱，赞厥吕和。相敬形于二人，诞懿存於九子。
兄弟出处，忠孝荣门；父母庭闱，昧爽咸列。无方左右，特禀少微之星；取类琳琅，咸为大国之宝。诚家国之余庆，感天地之中和。然而日月居诸，岸谷迁易。
忧喜多故，年考易侵。夫人以圣历元年十月十六日薨於京怀远里第之小寝，春秋八十有九。乌哀哉！天不＊遗，人之云亡。自兹厥後，子息□□，唯各有短长之命，而代迫存殁之艰，歌哭之堂，俄然空＊。迁窆窀穸，臣子慎修。考薨之辰，企及昭陵陪葬；蚍丧之月，伏深在殡之虞。赤龙之典是遵，青乌之经有所。伏惟衣冠臣葬，诚赖威灵；山陵帝乡，具严兆域。纡盾而岁卜，候商徵之时宜。
从违卅余年，龟筮今兹协吉。季子神机，寻已疾终。孙奉义郎、前行绛州参军事日钦，特奉於考临终之命，伏惟於考平生之志，爰以开元十五年岁次丁卯二月甲辰朔廿九日壬申，敢奉迁祖妣神柩，式窆於祖考墓之玄堂，礼也。厚德谋孙，多材干父。陈情闻於幼敏，泣惠逮於从官。合葬秦岗，告哀楚挽。夜台行路，辆逶迟。春序川原，缟素凄忄。＊青露泣，杨白风悲。乌车哀哉！夫人以梅实盛年，颜如皓日；孀居晚岁，闺起清风。琴瑟丧於嫠忧，台绾倾其荣乐。神物终当重合，誓心固以塞泉。山阳水阳，百二国之胜地；青松翠柏，三千年之佳城。龙马发挥之期，将军宠灵之所。其词粤：
翟氏贤媛，安门硕人，紫玉毓德，白水降神。容华洁朗，志性纯真，似桂不晦，如李恒春。其一。孝敬舅姑，甘旨晨哺，兰芬玉美，充堂自厨。进奉余暇，幽闲令图，三绝四德，历代楷模。其二。节义通微，宅兆斯归，茔如月望，坟若星曦。上表松柏，下志庭闱，三叶谋厝，万古依依。其三。
（西安昭陵博物馆藏石）
№开元０８１
【盖】
失。
【志文】
大唐大弘道观故常法师墓志铭并序法师族常氏，讳存，字元嵩，先河内人也。因官而居，今为河东永乐人矣。
祖达，父德，此弓旌不应，琴书自娱。法师体貌恢闲，风神俊拔，莅习彰於日，谈谑在於髫年。属□则天升中，度为道士，住弘道观。乃诣南岳桓尊师受洞经秘要三录五法，又诣西岳王尊师，迁阳平治。至开元四年，擢授本观监斋，兼任法师。然而业著道尊，功成身退。至开元十五年岁次丁卯二月甲辰朔二十日癸亥，终於精思之本院，时年五十有一。即以其月二十九日，葬於洛阳城东北三里平原，礼也。将恐星霜骤运，海岱沦夷，勒石泉扃，传芳不朽。其辞曰：
少微著象，太易流津，遥源华胄，高风绝伦。邃量不测，神清志直，雅论通玄，才文副墨。玉洞垂范，瑶坛仰则，永代长往，终悲□□。
开元十五年二月二十九日（录自《隋唐五代墓志汇编》洛阳卷第九册）
№开元０８２
【盖】
失。
【志文】
唐故□□□□州长史河南于府君墓志铭并序君讳景庄，字□祯，河南人也。因封命氏，前志□焉。廷尉不□□□自於东海司空，秉钺大业。光於西魏□□文□□荦函□。祖士俊，延、二州刺史。共理咨岳，夫子昌言，□□酌泉，衮衣大赍。父玄基，孝廉□□授蔡州司户，宾王会□□□必闻。辞曹外台，版籍武秩，□□不□是生府君。□事五色，骐骥千里，文可以黼黻河□，武可以安□鄙。解褐授滕王府户曹、唐、邓二州录事，□州司□□□右筵□，诸侯交辟，圆器适用，则太守坐（下泐）成辅相，摄殿中侍御史，监□□军（下泐）利丈人之吉。除州永年县令（下泐）与能。君山不乐，何稽乎长（下泐）无寿，造化不仁。开元十四年七月十八日（下泐）春秋七十五。
夫人胡氏，朝议大夫、龙州□□□令之女。□□事後素，琴瑟右之，□□□母，曾何足（下泐）时邓公无儿，缇萦犹在。安其宅兆（下泐）外感成烈女之□有□于西晋（下泐）武。开元十五年八月二日合於洛阳□之（下泐）长原超忽，拱木□□，掩双龙於夜□（下泐）之可揭，配曰□其悬象。其词曰：
□□肃祖□允上王，特达夫子兮□夫贤德（下泐）泉门兮夜□□镂黄绢兮纪山烈，□□照兮□□□。
（录自《隋唐五代墓志汇编》洛阳卷第九册）
№开元０８３
【盖】
失。
【志文】
大唐故蕲州蕲春县尉孟府君墓志铭并序自周汉已来，履孝践忠，言语志事，代莫逾乎孟氏矣。故楚国□□□□，宗以至孝所闻；齐宣□囿之谈，轲以言词见答。破甑不顾太尉，□□□重还太守也。
君讳立，字孝立，邹人也。远在於鲁，鲁国之先师；近家於秦，秦中之孔子。曾祖懿，隋唐州刺史、临邑公；祖蔑，唐永州刺史、河间公；父礼，朝议郎，行眉州洪雅县丞；三业蝉联，一时豹变。仁风动扇，慰黎庶於方岳；德必有邻。助弦歌於大邑。
公如彼弓冶之子，是其文学之家。弱岁以太学明经擢第，四十疆而从仕，任蕲春县尉。＊青襟於北海，□振桂林；纡黄绶於南昌，俯同梅福。负材而居下位，体命而委康时。岁旦若驰，光阴不待。父母相继而见背，苴麻适变而还衣。氵存锺家艰，坐使□暮。乃至穷途之泣，方兴大耋之嗟。以开元十五年六月廿九日遘疾，终于私第，春秋七十有一。孔丘木坏，和峤松崩，埋玉树於土中，亡人琴於兹日。
粤以其年岁次丁卯八月辛丑朔二十庚申；迁於咸阳县平城缪原之礼也。原高野旷，地原泉深。当紫陌之四会，据黄山之一半。五□之下，俯披松柏之林；九＊之前，回首衣冠之路。长男知古，任荥州公井县丞。忆趋庭之训，怀陟屺之悲。禄以代耕，固不辞於州县；孝思竭力，瞻将报於劬劳。柴毁骨立，杖而後起。
衣薪是弊，棺椁为荣。俨素需以载灵，飞丹以启路。呜呼！黄泉大夜，白日何年？刻石记功，用铭不朽。词曰：
后稷至圣，信而有恒，三家派别，百代相承。轩冕递进，英灵互兴，今来古往，云云见称。其一。惟祖惟考，巍乎焕乎，暂劳州县，材为时须。开冰出□，合浦还珠。松柏之性，岁寒不渝。其二。於穆夫子，黄中通理，弱龄擢第，□而从仕。过礼送终，安排知止，人琴俱逝，平生已矣。其三。风号拱木，□肃空山。
黄泉地下，白日云问。神理焉，魂兮不还，百年妻子，瞻望胡颜。
（录自《隋唐五代墓志汇编》陕西卷第三册）
№开元０８４
【盖】
失。
【志文】
大唐故抱德幽栖举□部常选天水赵君墓志铭君讳知俭，其先造父之後也，封於赵城，故为赵氏。至赵嘉子与秦主西戎，因居天水焉。十二代祖融，汉黄门侍郎，领右扶风，时人号为关西凤。曾祖刚，字僧庆，周黄门侍郎、开府仪同三司、浮阳郡开国公，食邑一千四百户，利、沙等十四四州诸军事；祖峦，字秀容，隋开府仪同三司，迁、洮二州刺史，建城郡开国公；并济时之器也。频承朝渥，出入中外，仪既同於三司，邑亦加於千户。
父杰，字武贵，皇千牛备身，益州归德府果毅，州招慰讨击使，除左屯卫郎将，参佐军州，吐纳纶结，文之将行也；喻袭蛮落，侍卫阶墀，武之将用也。国之二柄，唯文与武，斯可谓尹翁归之兼才乎！君即郎将府君之子，在膏腴之地以生，禀中和之气以成，幼而好学，年十四，博览三坟五典，入则孝，出则悌，谨而信，爱众而亲仁，行有余力，兼以学文。皇抱德幽栖举，吏部三拟吴王府文学。时王府官属，多随王出莅外藩，不常厥所。君素无兄弟，太夫人在堂，将恐乘板舆，涉关山，有□动止矣；执宦牒，奉公事，有阙晨昏矣。虽衡镜再三，而卒不就职，然孝乎虽孝，友于兄弟，施於有政，是亦为政，何必从仕哉！呜呼天命不，哲人，其萎，以仪凤三年正月一日终於陈仓别业，时年四十五。夫人河南元氏，後魏乐平王玄孙，□州刺史之孙。帝王之裔，实多冠冕，分竹剖符，岂独当年之盛；锵金鸣玉，遥开後叶之荣。夫人派折芝兰，诞膺星月，凝姿婉，植性严明，织组纟川，无拖不可；宪章礼乐，见之便记。承奉宗庙乃行敬，叶和闺门恒用仁。
恭伯之妻，义亦难禁；陶亻品之母，异而足。昔君之倾也。有四子焉，上二子并童年未冠，下二子犹衣襁褓。夫人躬自鞠育，孜孜不倦，渐至成大，诲之义方，俾长幼有序，婚姻不渎，居於家者理治，移於外者贞干，岂非夫人之贤也。
开元八年，第二子昆玉，任果州相如县尉，第四子庭芝为简州参军，公侯之胄，欲复其始。夫人时在相如，从禄养也。有羸老之疾，十三年夏四月大渐，廿一日终於县之官舍，时年七十四。孤刺飘，寻归旧里；双桐零落，未卜新茔。粤以开元十五年闰九月廿三日合葬於陈仓敬关乡之南原，从周制也。不登宠章，见遗史册，一绝古老之□，永昭夫君之贤。今累其德行，志之泉壤。其铭曰：
徵君处世，负令德兮。尽於孝道弃其职兮。夫人孀居，执清直兮。教彼群稚，为士□兮。哀哀父母，报罔极兮。合吉晨，崇茔域兮。夜台泉户，幽且黑兮。
生死路殊，谁相识兮？千秋万岁，□静默兮。
（陕西省文物管理委员会藏拓片）
№开元０８５
【盖】
失。
【志文】
大唐故□□翊卫陈公墓志铭并序公讳思，字知言，其先颍川人也。曾祖怜，上党府折冲都尉；祖寿，韩王府典军；或武毅遐宣，曜桑乾之胆气；或雄风□袭，攀桂山之符彩。国命殊锡，冠冕式昭。父行琳，睦州参军；松扃蕴操，家傅忠孝之声；永国参卿，独擅东南之美。公以温良实性，道德资身，取赏泉石，不孤风月，□沉こ旬日，药石无敬。
以开元十五年十二月廿七日，卒於河南道政里第，春秋六十五。呜呼哀哉！夫人扶风傅氏，安州参军□昌之女。苕华早落，以先君子之终；蓍草徵辞，乃先人之域。以其年十二月十七日合葬於北邙山，礼也。嗣子忠等，孝思过制，哀封□怀，敢徵遵古之仪，即表无穷之记。铭曰：
邙山，高而不穷；浩浩颍水，陈氏之雄。水即无竭，人而告终；既罔象之，难测斯生。灵之何从？泉户摧月，白杨吟风。哀哀孤子，号号彼苍穹。
（录自《隋唐五代墓志汇编》洛阳卷第九册）
№开元０８６
【盖】
大唐故陈府君墓志铭
【志文】
大唐宁远将军守右司御率府率尊考陈君墓志铭并序君讳智成，字智成，陈郡胡公之後也。自隋季版荡，蓬迁□□，□叶灵根，本枝绵瓞，国史家谍，具详之□。曾祖远，蕴元和粹气，禀大块淳浓，乘运挺生，含章秀出，□玄博古，履素全真。祖让，□□□道怀晏平，伴之高风，思而後对。
苞季父子之雅量，□天□□□然自□。父德，韬光匿曜，贞通贲於丘园；□而景□，端寂谐於□俗。入息门饶，出门目人。君幼而爽丽，□则敦，文华捐掷而靡修，武燕遐扬而无□。耻扫一室，思陈六奇。暨乎暮年，心□玄理。而天□与善，人代潜易，王殷则使来就迎，周磐乃自□将逝。顾谓诸子曰：吾不起矣。无厚葬，无危身。如是，则吾复真矣，尔存后焉。呜呼！古之君子，斯焉取斯。以开元十五年某月某日遘疾，终于私第，春秋若干。僚侣电惊，倾部云挠，辇哭群踊，殷城动郭。夫人郴阳方氏，玉质孤标，苕姿独立，七篇总誉，□姻肃穆。芳兰早夭，桃李先凋。偕老有期，感柏舟于匪石，永终知弊，归同穴於靡他。即以开元一十有六年龙集戊辰中春二月首旬三日□时，合葬於北邙南麓之平原。其原也，背河面山，既沃□闲，芳草坏木，罗生其间，仙来报世，暂下地而还飞，鸟集善祥，助营坟而不□。长子右司御率府率。吴弓剖蚌，明珠光浮，□□玉砌，清寺利见长悦。帝心嘉□。月杖系扬，□垣娥之摇□；星球骤发，□婺女之流辉。主上因而解颐，□□所以垂眄。次子贞，小子□等遂哀作於中，形变於外，□□□□焉。负终身之忧，谋不□之事。及命匠者，勒铭於石。铭曰：
幽垄苍苍兮面□□河，山长河古兮烟深岁□，□□□白□兮□此哀，送□□不□兮奈何奈何。
（录自《隋唐五代墓志汇编》洛阳卷第九册）
№开元０８７
【盖】
夫。
【志文】
首行似又拓，疑姓崔。
君讳齐荣，字氵兑，博陵人也，代为著族，传於（下泐）□皇海州刺史；祖思古，太仆寺主簿；考子仪，太仆少卿、楚、陵、通三州刺史；并克袭家声，用光朝眩君即通州君之次子也。幼有成德，长而允恭，夙孝聪敏，内彰於性；强学该洽，外润其身。践忠信之途，潇朋游之誉，卿之舆子，未仕旄车。帝以□孙许令，随牒授越州诸暨县主簿。未之任遘疾，以开元十六年六月廿七日卒於长安。
饰棺归殡，至於洛阳。即以其年七月廿□日，权厝於北邙山之原。越锋行＊，荆璞潜辉，运促道□，未婚绝绪。遽焉埋殁，空谢平生，良可悼也。兄前彭州导江县尉荣，哀恸之志，感於行者，虽扬悲仲武，潘哭茂春，恸往之情，异时同极也。
琦忝姻好，早枉光尘，痛兼友□，见命题序，瞻陵贸或，刊石为铭。其词曰：
□既可慕，德必有邻，秀而不实，见之若人。忠焉斯蹈，义以兹珍，地华邦戚，帝念睦亲。飞名天府，从莅江滨，持风矫翰，激水摧鳞。将行南国，委化西秦，如何范昧，寒□与仁。年催逝景，水阅归津，昔为吉去，今也凶臻。祖迁□榇，卜窆幽窀。深泉掩穸，大夜宁辰，式铭沉壤，永播音馨。
开元十六年岁次戊辰七月廿六田刊。
（录自《洛阳出土历代墓志辑绳》）
№开元０８８
【盖】
失拓。
【志文】
故州司马陇西辛公夫人□君韦氏墓志铭礼正乎人极，化、成乎闺门，非采苹之德，柏丹之志，□不能宜其室家，以□翼□。夫人讳宪英，字道韫，京兆□陵人也。曾祖隋中书舍人福嗣，生烈祖唐刑部郎中□，生列考故徐州萧县令宾。
凤池有光，兰署有芳，武城之纲，文纲之纪，代载淑美。故其德成公官，礼傅世籍，嫔于令族，是归辛公。冠剑□裳，□家刑国，方盛必复之庆，俄轸亡□之虞，始自忠□而州府君乎？惟忧是萃，匪石可转。陶侃之□德有闻，谢朗之子克荷。
冀用永锡难老，传子传孙，何图高堂奄倾，极天终地。以开元十六年十二月九日寝疾，卒于万年县兰陵里之私第，春秋七十有五。呜呼哀哉！以其年十二月廿三日，权殡於万年县川乡之茔，礼也。长子前滑州匡城县尉浩，次子岐州扶风县尉琼，并哀毁柴立，孺慕无阶，□诸不朽，纪石而颂：
哀哀母氏，德如天兮，高堂既谢，泣血涟兮，□育之□，报无□兮。
（陕西省文物管理委员会藏拓片）
№开元０８９
【盖】
失。
【志文】
唐故游骑将军守左领军卫右郎将上柱国敦煌县开国公太原王公墓志铭并序公讳□，字逊之，太原人也。曾祖□，金紫光禄大夫、守光禄卿兼检校吏部尚书、开成郡开国公，谥曰容；祖师□，□州黎阳令；父□，右监门卫兵曹。君也卓乎出伦，休美令德，弱冠□秀，轨范可模。时春秋一十有九，明经擢第，解褐，调补襄州襄阳尉、安乐公主府骑曹、太子家令、太常主簿、河南县少府监□丞，又迁郎将，□禁卫□□□□优长，操行□渝，政□颇著，遂□□秋龄□□□不图尺□眚灾，横流前锺，□忧後伤，弟□少□□□夙遭闵凶，泣血涟如，至孝过礼，何期不胜哀毁，奄及灭性。开元十七年春二月十四日，终於河南府私第，权殡河南县金谷乡邙山之原，礼也。夫人荣阳郑氏，嗣子汇，痛心疾首，号莫追。遂作铭曰：
猗欤德训，弈世熙祟。□只惟曾，载扬休风。公业倏建，荣禄早终。呜呼哀哉！平生洛邑，奈何山隈。与代永隔，有去无来。飞鸟频犹行云徘徊。魂兮逝矣，梁□斯摧。
乡贡进士赵子明撰外甥上官初书（录自《隋唐五代墓志汇编》洛阳卷第九册）
№开元０９０
【盖】
大唐故茹府君墓志铭
【志文】
大唐故定远将军同州连邑府折冲都尉兼仗内供奉扶风茹君墓志铭并序自大□遘洽，见象伦奂，鸟官命氏，轩轩羽仪；金虎诞族，＊群秀。君讳义恩，扶风代人也。昔周鼎迁期，秦镜昏物，田龙斗血，海鸥飞云。则河外之先，郁为英首，暨乎少阴锐气，京国风谧；太阳晴空，轮台烟荆识符者衣冠上京，命侯者锺鼎关辅。咸赖君族，允迪中＊。曾祖讳惠，字。祖讳安，字。父讳哲，字。
纯儒之後，含章懿行，纷茹秀叶，宛成□林，脱落簪缨，耽玩经史，探宝禹穴，乘桴于海。非徒变鹄，伴山林之野麋；不系虚舟，作江潭之明月。君幼而奇，长而断，气宇宏硕，风神凛如。乘翅足者，几星霜矣。属清朝屯过，中闱构隙。
我皇帝膺千龄，挹五瑞，凤鸣阿，叶乾坤之心；龙飞先天，光白月之道。君附时而举，潜识归真。主圣登元，既富东观之史；臣功佐命，遂例南阳之封。解褐拜游击将军、岐州三交府左果毅，累迁定远将军、同州连邑府折冲，兼仗内供奉。
樽俎千里，鹏图六月。禁墀气清，晓入锵金之影；里光射，晚归鸣玉之声。猗欤威欤，昭俾宠锡。未终干陆之远，俄轸在川之叹。享年五十有一，以开元十七年五月廿一日寝疾，终于长安私第。即以其年六月廿五日卜葬于阿旁宫之遗趾，礼也。夫人太原王氏，有子二：元超、元光等。痛贯移天，形羸枯棘，沥高柴之血，系苞桑之命。刻金石以志之，固河山而哀敬，铭曰：
宝剑在匣，神龙隐雾。剑划而风清，龙飞天兮云附。主贵臣荣兮臣幸时明，聿修厥德兮宠命斯亨。乃族伊何，魁杰之胄。乃祖伊何，儒林之首。如彼高岗，松柏其质。我之君子，珠玉于室。何鼎年之不永，坠虞泉之光景。贞妻孝子，纪莫大之德，号大擗地兮哀慕增鲠。
（录自《隋唐五代墓志汇编》陕西卷第三册）
№开元０９１
【盖】
失。
【志文】
唐故舒州太湖县丞卢府君墓志铭君讳怀俊，范阳著姓，因官今为范阳人焉。曾祖赡，隋荆州总管府长史；祖文亻赞，唐陈州刺史；父争臣，唐曹州司马。太后朝，虢州卢氏县主簿，迁蒲州桑泉县尉、洛州偃师县尉、左降舒州太湖县丞。志人位卑，道广时否，坎凛俟主，勤忧损年。神龙初，暴疾倾背。夫人河东薛氏，父元简。有子一人。以开元十七年八月十八日合葬於大亳山南，礼也。铭曰：
盛德之後，弈叶重晖，怀文抱质，有志无时。青乌改兆，白日何期，千秋万岁，饮恨吞悲。
（录自《隋唐五代墓志汇编》河南卷第一册）
№开元０９２
【盖】
故潘州冯府君墓志铭
【志文】
潘州墓志特进尚书右丞相集贤院学士修国史上柱团燕国公张说撰公讳君衡，字正平，广管高州人也。昔毕万苗裔，邑于冯城，因以为氏。其适南越者则袁宏过江录所载长乐冯祖恩之後也。远居偏地，代为右族。带甲千人，拟四豪之公子；田洞百里，齐万户之封君。祖盎，持节总管高州都督、耿国公，薨，赠左骁卫大将军、荆州大都督。恩命分府为三州，授君之三子。子智，高州刺史；子智垡，恩州刺史；犹子子游，潘州刺史。公荆州之孙，恩州之子。量包山海，气逸风云。阴德以济物，力行以游道。散岸从心，乘化而没。斯实一方超迈全真之士也。夫人南海郡太夫人麦氏，诞勋门，作嫔杰室，初执冀妻之礼，终抗梁寡之行，即大将军宿国猛公铁杖之曾孙女也。夫人有三子一女，同归上京。
长子元琏，左卫中候；次子元，左领军卫郎将；少子力士，右监门大将军。以将军小，养於高氏，故举家从其姓焉。夫德厚者福长，先否者终泰，天之报应，岂虚也哉！大将军所以云汉奋飞，忠孝至感圣善於炎海，展三牲之色养，状友于於荒徼，会四鸟之嘤鸣。＊绅美谈，簪黻倾慕。是知敬仲羁旅，将育于齐，孟轲儒艺，成名此母。信瑰才之特达，亦余庆之助成乎？夫人享年八十七，开元十七年五月十二日薨於西京来庭里。粤八月廿六日安厝於长乐原之新城。悯将军之纯至，嘉先士之晦名。恩诏追赠潘州刺史，招魂而合葬焉。盖殊常之礼也。若夫慈以遗後，孝以扬亲，忠能合圣，惠足昭仁，嗟冯氏之子，总此四美。镂石垂文，为不朽矣。铭曰：
潘州违世，灭迹沉彩。诏赠本邦，光烁南海。其孤永慕，昊天不待。夫人处顺，奄背荣胤。悲离两乡，魂合双榇。孝心可赎，百身匪[A092]。天曰苍苍，玉垄茫茫。地名长乐，人乐无长。郭门之外，愁生白杨。
（录自《隋唐五代墓志汇编》陕西卷第一册）
№开元０９３
【盖】
大唐故嗣韩王墓志铭
【志文】
国皇叔祖□□□祭酒嗣韩王志文并序银青光禄大夫行太□卿李景撰王讳讷，字□□，陇西狄道人也。昔咎繇为理，种德□迈；伯阳降灵，空道□远。大圣垂裕，肇兴我唐，载张乾维，钦若古□。王即太祖武皇帝之原也，太宗文皇帝之犹子也。崇汉封建，享国攸长，懿周亲贤，□代□□□尉兼绛州刺史韩王元嘉，贞乐东平之善，通河间之杰。以识达闻朝廷，以孝行郁时望。王即太尉之季子也。生而岐嶷，长而永图，动则礼随，言必道顺，□属□臣翼佐，先帝负桐宫之冤；酷吏乘时，衣冠受涂炭之祸。爰逢迁鼎，□□其家，特以幼冲，遂从讠窜。神龙启运，天步中兴。访零落於人间，自炎荒而祗召。竹箭之美，生而有材；璞玉之良，自□成宝。便承奖命，嗣建於韩。开朱邸之荣，拜青州别驾。
骥足斯展，鸿渐于□，□□□芬於海圻，沐殊私於天渥。寻授光禄少卿。五齐克修，八珍具举，又加银青光禄大夫，迁左卫将军，转太仆卿，改左千牛将军。十门肃清，立飞如舞，以王□识淳和，凤仪闲雅，师氏之训，人范允归，迁国子祭酒。属家人抵宪，有司闻天，宠辱相惊，仁义莫救。坐贬太子少詹事。坚贞自资，操行不易。上广崇儒教，大皆国庠，俾敷厥图，爰念旧政，又拜国子祭酒。踵荀卿之雅望，习孔丘之要道。肃肃邦序，缅惟高风；青青子襟，式光先烈。方将戴恩席宠，忘忧保神，何□疑弓，奄然过隙。以开元十七年十一月七日，薨於长安市政里之私宫也。呜呼！景命不造，不其痛而。享年有八。皇情轸悼，特为举哀。赐物二百段，米粟二百石，丧葬官给。追赠兖、沂二州都督持节。使仪于九命，远烛重泉，生荣殁哀，晖今振古。呜呼！王体济慈顺，不迩声色，高密之克嗣也；推诚小心，讷言□欲，济北之贞信也；谦虚接士，清静持身，下邳之节俭也；任道霁威，凭文守正，东海之奉法也。可谓公族麟角，王臣羽仪。何因地而锡才，独与时而无命。痛矣夫！於□年六月七日于富平县界牌阳之原，礼也。
龟谋袭吉，马鬣开封。凄□□□□□陵谷，嗣子叔等衔恤在疚，泣血无从，长怀罔极之恩，思存不朽。□之□石纪德，而为铭曰：
维天有汉，伊人有居。於穆灵派，俾韩于王。白枝郁郁，朱旗煌煌。种德□□□□高堂。其一。高堂伊何，贰绍蕃镇。服道祟德，资忠履信。业盛朱邸，荣开金□。□□□宁，孰光厥胤。其二。亟华紫绂，别乘青州。三登棘署，再践钤谋。有典有册，□□□亡。懋列□□，其仪孔休。其三。天其与善，善亦难恃。
苒苒惊电，逝晷。廷□□□，□敢蒿里。□纷□□，空歌麟趾。其四。肃肃□舆，苍苍□□。哀哀孝子，号天罔□。楚挽□萋，□□□人，□□□恩，芳猷可袭。其五。
（录自《隋唐五代墓志汇编》陕西卷第一册）
№开元０９４
【盖】
失。
【志文】
大唐故处士秦君墓志铭君讳育，字修敬，先秦人也，轩顼之苗裔，楮公之□□。若乃振玉叶於荆昆，派波澜於玄汉，分金转璧，实流彩於丽川。惟祖惟父，或才称武库，耸矛戟於生前，或器号文房，擅雕龙於没後。曾祖弘，祖祥，并齐王文学；提戈海外，扫旬始於天山，珥笔云台，综宏词於翰苑。父敬身，骁骑尉；立性凝贞，言合合书契。
以开元十五年八月四日，春秋七十有七，终於私第。夫人郭氏，太原人也。德齐举栖之则，训叶徙邻之规，相敬如宾，世称高蹈。忽以石火一惊，俄随物往，以开元十七年十二月廿五日，春秋七十有六，终於奉第。嗣子元，花遣桃春，实期梅夏，漪林耸质，少女先摧。门隳碎掌之珍，家坠眼前之璧。呜呼哀战！粤以开元十八年岁次庚午二月丙辰朔十五日庚午，合葬於壶关县东北四里之原，礼也。
东瞻麦积，秀岳耸於云心；西睇漳滨，洪澜於表外。窃谓崇山迁谷，巨壑为陵，志德幽泉，乃为铭曰：
丹羽流庆，素麟表祯，代出君子，茂族□灵。冀芳名之不朽，勒篆璧於泉扃。
（录自《隋唐五代墓志汇编》山西卷第一册）
№开元０９５
【盖】
失。
【志文】
唐正议大夫使持节相州诸军事守相州刺史上柱国赞皇县开国子李公墓志铭并序公讳畅，字宣美，赵郡赞皇人也。自咎陶昌言，慎徽五典；伯阳着论，实持三德。将军茂功，战脱胜而强赵；大夫奇策，谋不用而亡陈。文若孔丘，伏膺而问礼；武如韩信，降节以图存。休有令名，郁为冠族，家声联於简策，祖业被於山河。公即後魏太尉高平宣王顺之八代孙也。曾祖野王，陈鲁郡功曹。学通典训，词高风雅。属群□并起，哲人□□，短祚迫於寇雠，遗文沉於乱代。祖镇乃皇朝襄城令，赠魏州刺史；本於孝悌，率礼有加；饰以文章，象贤增美。摄谦不竞，卑位屈於□□；阴德必孚，余庆光於年後。父峤，特进、中书令、赵国公；含气之清，禀生人之秀，九德三略之用，道济於当时；四始五际之风，誉掩於前古。
公即令君之元子也。嗣锺鼎之余，资弓冶之训。少而颖悟，才冠於等夷；长而温敏，器周於中外，博览坟籍，尤工藻翰。年十有八，属国祟大礼，以公卿子为郎，奉斋祠之事。解褐，拜左卫率府仓曹参军事。擢自华胄，趋事元良，誉满宫坊，绩宣京庾。俄迁太子率更寺丞。允兹正人，九流推择，再侍明雨，三署增晖。迁洛阳丞。东京方殷，北部□剧，且有椎埋之弊，谅资钩钜之才。公投刃皆虚，遗策毕举，权右破胆，奸豪□心。神龙之元朝初革，台衡易置，官守贸迁。公以旧相子出为歙州司功参军事。居无何，入拜太仆丞，加朝散大夫。公忘怀得丧，随时卷舒，为小国之下卿，尝无愠色；加大夫之元服，喜未可知。寻迁职方员外郎，俄转郎中。籍甚清朝，从容华省，拥青缣而起草，首其政以任能，挥赤管於版图，□其事而增妙。转太子中舍人。从问安之游，允资端士；参调护之寄，克广德音。
检校太府少卿。王府是司，宝储攸积。诫其出纳，奸无所容；训以盖藏，利用斯阜。出摄怀州别驾。辍我河海，贰彼覃怀。敬叔不飞，公鸣犹绊。以朝廷知其屈也，旋拜太子率更令。皇储养德，妙择宫寮。公以雅才，屡光朝□，□刑攸寄，礼乐是膺，用敷三善，以贞万国。天子乃眷下土，矜彼远人，俾求惟良，作牧于外。出为虔州刺史。岭嶂耸峻，江流壑险，奸首巨猾，毒螯多三横之忧；大买通商，脂膏积千金之润。公清心无点，敏政多闲，浮竞知禁，剽轻归厚。妣燕国夫人，无禄未练而赵公薨，累丁艰罚，痛深创钜，杖而後起，殆不胜哀。君子以为难也。服阕，拜吉州刺史。复如虔州之政，转衢州刺史。介于南服，是曰东阳，信吴越之奥区，尽江山之秀丽。公轻裘缓带，闭阁靖人，高咏仲文，神交玄度，上和下肃，老安少怀。又转梁州刺史。梁山形胜，据三蜀之门，汉水膏腴，擅一都之会。公训之以礼，董之以威，亻赋必均，众寡咸济。又转徐州刺史。丰故梁徙，沛惟汉旧，雅多杂俗，素耗编人。公绥御多方，招携敦本，流亡尽复，并邑充盈。有司考校天下郡国，名闻四人，公居其第一。转德州刺史，兼充高阳军使。瀛ヂ地广，赵俗人繁。于时国家有北鄙之虞，尤难其守。以公才兼文武，所以任总军州。□万里之长城，焉一方之巨缜。威慑殊俗，化洽平人。朝钦其能，伫申宠命。寻以邺京殷阜，河州要衢，名冠五都，气雄三魏。又除公为相州刹史。
未列官，寝疾，以开元十八年岁次庚午六月甲寅朔十八日辛未，薨于东都宣风里第，春秋五十有二。朝廷震悼，士友伤嗟，所知则赴者倾都，所莅则闻而罢市。
惟公夙承台衮，早袭衣冠，少著令名，终有成德。虽久□吏职，而常敦文史，有集卅卷，传于后。粤以其年七月癸丑朔九日辛酉，葬于邙山之原，礼也。嗣子右威卫司戈惟知，追远罔极，孝思纯至，克成封树，永怀陵谷，乃刊石勒铭，以旌不朽。其词曰：
道之余庆兮膺宠载德，业嗣经济兮词禅丽则。官达清朝兮政孚列国，令问不朽兮景命有□。永怀冥昧兮于嗟乐棘！孝祟封树兮名扬篆刻。
左散骑常侍博陵崔沔撰。外甥京兆韦元书。
（录自《隋唐五代墓志汇编》洛阳卷第十册）
№开元０９６
【盖】
大唐故高府君墓志铭
【志文】
唐故陪戎副尉直仆寺高府君墓志并序君讳木卢，渤海人也。昔太公辅周，肇开王业，天眷锡命，受封东齐，锺鼎玉食，七百余载。後遇田和纂夺，分居荒裔，君之远祖，避难海隅。暨我皇唐，大敷淳化。君乃越溟渤，归桑梓，遂骧首云路，厕迹天庭，枢典六闲，职司三物。
＊中宗孝和皇帝廓清宇宙，扫萧墙。君当奋袂提戈，御卫辰极，故得名登简册，位列璋。及蒲柳年侵，桑榆景暮，乃悟电泡而不久，梦幻而非真，遂弃彼俗缠，崇兹道业，退归庐里，训导於家。九族严祗，四邻恭悖实贞松之操，逸秀云霄；良玉之德，含辉韫匮。开元十八年，岁次鹑火，七月廿日遘疾，考终於私第，时年八十有一。呜呼！积善无徵，祸图不意，墨龟将食，青乌人兆。其年八月廿一日葬于京兆崇道乡齐礼里白鹿原之右。丹旒启路，白马临茔，黄鸟哀而声悲，青松惨而色悴。嗣子左领军卫京兆府□□府折冲都尉、杖内供奉、借绯、长上、上柱国履生等，痛深泣血，悲割摧心，卜宇奉周公之仪，封树遵仲尼之训。刊刻金石，以旌德铭。铭曰：
白日将落兮苍天其颓，流景难追兮逝水不回。永归蒿里兮长往泉台，千秋万岁兮有闭无开。惟见青松兮暮奄黄埃，痛割骨髓兮五内崩摧。
（录自《隋唐五代墓志汇编》陕西卷第一册）
№开元０９７
【盖】
无。
【志文】
开元十八年十月十日母丘令恭亡卜於此殡。
（西安碑林藏）
№开元０９８
【盖】
大唐故羽林大将军东莞公臧府君墓志
【志文】
大唐故冠军大将军左羽林军大将军上柱国东莞郡开国公臧府君墓志并序公讳怀亮，字时明，东莞莒人也。周公之後焉。公绵历京官，婚姻不杂，子孙昌盛，便住关中矣。曾祖满府君，隋银青光禄大夫、海州总管、东海公；祖宠府君，皇朝请大夫、灵州长史、袭东海公；父德府君，皇朝散大夫、原州司马、赠银州刺史；皆英杰弘毅，志操松柏。公奇才卓荦，风云倜傥，出为师律，入作爪牙。年廿，应穿叶附枝举，登科，擢左玉钤卫翊府长上，迁鸿州长道府左果毅长上，充平狄军都虞候总管，转左卫陕州华望府左果毅长上。破敌，拜游击将军，本府折冲长上，转怀州南阳府折冲长上，充胜州游奕军副使，迁定远将军、雍州通乐府折冲长上，迁明威将军、本卫左郎将，充东受降城副使。秣马利兵，匈奴不敢南望。拜忠武将军、左郎将，兼安北副都护，迁单于都护，借紫金鱼袋。匈奴犯塞，公示弱伏兵，陷敌略荆恩加银青光禄大夫、单于副大都护，兼朔方军副大总管，迁灵州都督、丰安军经略大使，转鄯州都督兼河源军经略营田大使，转左威卫将军兼洮州都督莫门军经略营田大使，兼陇右节度副大使，复以本官兼胜州都督兼东受降城大使，朔方军节度副大总管。会六州胡叛，将兵讨除，诸军未至而特立殊劲。恩拜右武卫大将军、节度河东道诸军州兵马，重往讨击，罄尽巢穴。以功最拜左羽林军大将军，复以本官兼安东大都护、营府都督摄御史中丞、平卢军节度大使、支度、营田，海运大使。及神武登岳，拜冠军大将军，复本任东莞郡开国公。以开元十七年八月廿二日，薨於京师平康私第，春秋六十有人。
明年冬，十月廿一日，卜远於三原，礼也。公有五子，长子前左监门卫中郎将，次子前安北都护，三子前左金吾卫中候，四子前左司御率府长史，五子前殿中省进马。并淳孝济义，攀号永慕，爰因先远之期，式记不刊之则。其铭曰：
将军大树，特立功勋，贞操殊烈，耿介不群。东征辽海，西振乌孙，千秋万古，可得名存。
（录自《隋唐五代墓志汇编》陕西卷第三册）
№开元０９９
【盖】
失。
【志文】
大唐故中散大夫守少府盐上柱团赵郡李府君墓志铭并序户部侍郎席豫撰君讳述，字处直，赵郡元氏人。仕齐，因家于邺，今之相州也。昔咎繇佐舜，惟刑是恤；伯阳仕周，以道为贵。功济前代，庆流后昆，其本系也如彼。若乃俊贤生，绪业不陨，则有我高祖仲通，周散骑常侍、司府卿、阳平太守；八作卿士，出为岳枚，谋猷孔臧，政理称最。曾祖孝端，隋怀州司法、洛州司兵参军；望在国桢，官终郡掾，才高位下，身没名飞。祖知本，皇朝雍州司兵，华州华阴、并州晋阳二县令。京兆天府，作佐推贤；晋阳帝乡，牧人著绩。父，侍御史、驾部员外郎、度支郎中，泗、贝、亳三州刺史。丘园之秀，邦国之光，文敏学优，宦成功立。并朝推忠烈，世博友悌。其承家也如此。君即亳州府君之第三子也。
荷累叶之庆灵，锺异人之爽秀，逸才出，纯孝冥资。七岁丁内忧，至性过礼；十三能属文，高名动俗。於是乎博观史傅，子长纟由石室之词；克绍经儒，玄成守金ぷ之学。未弱冠，以明经擢第，常调入官。属吏部侍郎骞味道、孟履忠递掌铨衡，咸加赏叹。而积微以著，升高自下，解褐授汉州金堂县尉。秩满，调补洛州陆浑主簿，时侍郎刘奇深鉴人伦，有山涛之启。君顷论封禅，草马卿之书。雅重斯文，特降殊礼，故拔自江剑，迁於甸畿。未几为中书舍人韦嗣立所荐，对策甲科，授洛阳县尉。俄捧太常博士，累迁太子文学、金部员外郎、赞善大夫、给事中、将作少匠、少府少监、齐州刺史，重授少府少监。其历县邑也，检身以正，励节弥苦，从事兹始，厥庸有成。其登省寺也，弥纶宪章，刊正礼乐，顾问称博，技巧惟精。其莅藩条也，讼理政平，年登俗阜，人勒碑颂，帝裔玺书，非夫宏略济时，至公报国，孰能与於此。君顷在南省，与再从兄亘同时及升东掖，又与再从弟全昌并命。棠棣联华，践彼三阁，或朴齐美，出於壹门。举代推贤，当朝为盛。天不与善，神乖福谦，惟岳生申，方期佐理，逝川伤孔，俄闻怛化，以开元十年二月十日遘疾，终於东都陶化里之私第，春秋五十有八。以开元十八年十一月十日迁厝于河南洛阳县邙山，礼也。惟君行洁识精，词高气逸。介持之操，可挹而不可亲；矜庄之容，可观而不可犯。能藏其用，靡近於名。尽敬奉亲，竭诚事主，义激风俗，声闻家邦。加以洞照色空，尤明戒律，摄心寡欲，乘化归真，神理於山丘，英风扬乎篆素。君又著忠经一卷，经邦书一部，并文集十卷，见行於代。其经邦书数章未就，落简犹存。悲夫！夫人范阳卢氏，即堂甥余杭县丞季方之女，崇素之孙。禀训女师，作嫔君子，福履愆应，繁华早零。久亏异室之欢，今成同穴之礼。继夫人荥阳郑氏，监门录事献之女，陇州司马宝伦之系。族茂缁衣，推在河之偶；德成彤管，弘正家之风。不享永年，奄先长夜。卢氏子陕州参军南荣，永惟陟岵，式遵卜宅。鹤飞此地，预启灵心；乌助为坟，弥彰孝思。
式刊贞石，以纪幽泉。铭曰：
惟祖曰考，累行积德兮，锺庆于君。移孝为忠，经邦济俗兮，声成厥勋。彼苍匪忱，降年不永兮，遽丧斯文。行路悲凉，清貂哀挽兮，远咽浮云。平原超忽，惊风落照兮，永闭高坟。
（录自《洛阳出土历代墓志辑绳》）
№开元１００
【盖】
失。
【志文】
大唐故彭州唐昌县令卫府君墓志铭并序公讳子奇，河东解人也。原夫茅土不绝，盛业於山河；人物克昌，茂族传於珠玉。国史家谍，可略言焉。祖敏，渝州司马；梁竦志远，俯从州郡之劳；孙绰才高，终掷宫商之韵。父叔度，益州郫县尉，河南阳翟县丞；剑门枳棘，暂仪鸾凤之栖；丛□书记，遂铩鸿之翼。弦歌不远，以彰毗赞之谣；弓冶斯传，多见谋孙之庆。公幼挺岐嶷，早闻诗礼，十岁能属文，十五入太学，以门荫调补，拜洛辇脚，选授鸿州参军事。京邑翼翼，孙子滞於参卿；德行堂堂，邢公沉於下位。秩满，授兖州都督府尹曹参军事，又转滑州卫南、彭州唐昌二县令。倬矣神仪，明镜利剑；伟哉器宇，冰清玉洁。蜀江霞照，先开制锦之荣；卫邑风调，遽发鸣弦之韵。方当上升台铉，刷翮池之侧；岂图下顾窀穸，挺袄＊座之隅。晓露俄曦，夜台斯属。以开元十年二月廿八日，终於唐昌，春秋六十有七。呜呼哀哉！夫人京兆韦氏，开元十八年二月十二日卒於京兆，春秋五十七。即以其年十一月十日，同合葬於洛城国门之东首阳之原，礼也。呜呼哀哉！胤子骛等，攀号罔极，擗踊无从，践霜露以增悲，瞻蓼莪而起思。虽门多吊侣，同看鹤驾之仙；而兆发佳城，须示牛岗之所。式刊贞石，遂作铭云：
肃肃我祖，于河之东，英英子孙兮嗣美无穷。珠明兮玉润，兰兰薰兮桂丛。
或牵丝于冀壤，或制锦于蜀中。簪绂联辉兮不绝，锺鼎传荣兮未终。百年人事，万古多同，式崇规於翠琰，徒结恨於皇穹。
（录自《隋唐五代墓志汇编》洛阳卷第十册）
№开元１０１
【盖】
大唐故骞府君墓志铭
【志文】
唐故处士骞府君墓志文并序公讳如，字清越，闵子骞之苗裔，先（下残）四科声尘列於千古，子孙赏延於代（下残）今氏焉。昔食邑金城，封於彼。近从官京（下残）因为万年人也。
靖居秦代，凭熊轼於上わ；□□□年，建集於冯翊。家声祖德，史不绝书。曾和，皖□益州郫县令。祖基，唐大理正、太子家令、河南县令，朗、坊、延、利、果等五州刺史；父伊州伊吾县丞、肃州玉门县令；并挺其公才，生此王国，事光前烈，名重当时。公道实克家，量堪经代。趋庭有训，早闻诗礼之言；师古而行，晚慕巢由之意。栖迟衡泌，蓄黄裳之元吉；哥咏考，怀素履无闷。冀弓旌招我，何风烛之催年。奄以开元十八年十月十日暴终於川里别业，春秋有八。惟公灵识孔多，降年不永。颜回不幸，夫子恸乎；卫云亡，国人叹息。卜其宅兆，体无咎言。粤以其年十一月廿三日葬于京邑城东白鹿原，礼也。古今坐虞，陵谷时迁，玄础一刊，□□永著。其词曰：
天道福善兮祸淫，哲人其萎兮痛心。坟茔一闭兮九泉寂，松柏千秋兮万岁林。
（录自《隋唐五代墓志汇编》陕西卷第一册）
№开元１０２
【盖】
唐故栗府君墓志铭
【志文】
唐故栗府君墓志铭并序君讳简，字孝策，河间人也，帝辛之苗裔。违祖因官述职，遂编潞州黎城人也。若乃挺生俊，禀五行之秀气；夙承缨黻，作四海之规模。兼乎众美，其唯栗君者矣。曾祖仁，隋任卫州司法；祖贵，任募校尉；陈七札之要，以光四科之首。父行，璋重叠，色□天，兰桂芬芳，气含风露。惟君克歧克嶷，立德立言，恭俭温良，逊悌仁义。魏魏也代之英髦，堂堂乎人之领袖。所冀寿□菊水，长怡黄之欢；何期魄敛蒿原，永结苍之思。春秋七十有六，开元十六年正月三日，终于私第。夫人张氏，南阳人也。一固其节，礼极事夫；三从其邻，义□□□。□□□寂，遽散朝云，阴魄难留，空悲夜月。春秋六十有三，开元三年五月十五日，奄辞幽ト。粤以大唐开元十八年岁次庚午十二月辛巳朔廿日庚子，合葬百谷村东北甲地之原，礼也。後邻三陇，前俯一漳，远连巢父之隈，近接望夫之岫。嗣子温良克播，华构弥崇，企□□之恩，营宅兆之礼，迁措神仪，敬题铭曰：
帝辛之绪，周王之胤，族称望首，人В英浚共启松埏，同归梓榇，一刻贞石，千龄不振。
（录自《隋唐五代墓志汇编》山西卷第一册）
№开元１０３
【盖】
失。
【志文】
故监察御史韩公夫人中山张氏墓志铭夫人讳姓张氏，其先锡土中山，因生赐姓，世食旧德，与时升降，汉推决胜，晋称博物，奉枝别派，历代其昌。曾祖曰，长谐为能，垂裕後昆，故赠四郡；大父曰，行成为能，启前迪人，故端揆百辟。父曰，雍容实盛德之後也；故题舆魏蕃，立言承家，令问长世。夫人即长史之长女也。初笄之岁，作嫔於韩，保夫家，克谐妇道。诗云：妻子好合，如鼓瑟琴。信犹是夫！初，韩公持□宪台，权豪敛迹。而夫人常谓之曰：盗憎主人，人恶其上。每朝能戒，不独伯宗之妻；相敬如宾，岂唯冀缺之妇。彼苍不吊，我公先夫人而卒。夫人率礼无违，常哭於昼。抚育孤独，岁逾一纪：女工纟川组，男习文史，家人之道，穆如清风。
呜呼！天不助信，神道欺命。开元十九年六月廿九日寝疾，终於安喜里私第，享年九。于八月廿六日，权窆於杜郭原，礼也。孤鸾坠翼，独归长夜之台；双剑徒飞，未集延平之水。嗣子邈等，泣血终天，号兆罔极，思缀遗美，以明淑德。
铭曰：
陇日沉沉兮翳无光，悲风萧萧兮吹白杨。古往今来兮多感伤，佳城一闭兮夜何长。
朝散郎前秘书正字卫晋撰（录自《隋唐五代墓志汇编》洛阳卷第十册）
№开元１０４
【盖】
失。
【志义】
大唐故别敕赏绯授游击将军骑都尉陈（下残）
公讳祚，字，陕州河北人也。武王克纣，车未下（下残）齐卿弥久而有国。
汉则□谋卓尔，魏则书记粲然（下残）史详矣。祖睦，匿德藏誉，啬神保和，无甯戚之求仕，有（下残）禄。父诚，□仁宠义，履信居贞，笑黔敖之未，鄙公绰之□□；□年始志□，已随雕虫；爰及弱冠，尤精击剑。猿啼箭抚，似由基□更生；弓满石间，疑李广之还愤。□代马南牧，将军北征，顾是□材，命以为□□。乃迹沙塞，径冰雪，遵辽水，造天门。常作前锋，深入敌国，生者百数，疮死者千计。卫青击虏，知去病之功多；条侯拒吴，□□□之□勇。将军课其茂，天子闻而嘉之，乃诏赏绯，授游击将军、骑都尉，特宠异焉。遂得不醉霸陵，悬同故号，未□灰管，更参前职。晚有大节，功成不居，详彼是於道流，究色空於释部。久之，天厉不戒，春秋七十有六，以开元十九年十一月廿四□终于鼎城嘉善里之第，谥曰礼也。即以十二月廿二日，葬于邙山之阳，呜呼哀哉！孔氏之坟，不可无识；赵岐之石，须分逸人。铭曰：
重华违嗣，妫满开疆；天文□木，地理淮阳。□□或帝，起楚时王；纷纶史牒，弈叶弥昌。公以淑姿，禀灵峻极；扰□能毅，忠焉且直。专诸校勇，乌获比力；雁落弓声，霜明剑色。汉烽多警，胡尘未清；将军受诏，武士偕行。辽水饮马，天门泊茔；材能□入，智足擒生。幕府课勤，玉阶殊将；都尉既号，朱衣亦赏。超然傲禄，眇思天□；天子卓然，不可钻仰。两楹梦奠，梁木歌丘；庭惊集乌，壑徙藏舟。哲人厌代，阅水湍流；谁不返席，忽是千秋。白□松陇，玄龟古墓，洛城南瞩，邙山北顾。地厚泉深，林寒风度，不镌赵石，安知武库。
（录自《隋唐五代墓志汇编》洛阳卷第十册）
№开元１０５
【盖】
失。
【志文】
□□□博州刺史郑府君墓志并序□□□大，亭之毒之，父兮母兮，育我鞠我，呜呼！树欲静而风□□，□欲养而亲不逮。哀哀父母，生我劬劳。□报之德，昊天□□。□之家世，源于开封，百代相承，千古无□。荥水流而不□，□□□而更新，史牒详焉，可略言也。高祖□□，北齐侍中□□□□□□尚书厌仆射、谥平简公；曾祖武叔，冠军将军□□□□□道授隋广陵、下邳二郡守；父怀节，皇朝澧州司□□、□州刺史。府君即卫州之长子也，讳进思，字光启，皇朝□□□□□授韩王府典签，转梁州南郑丞、洛州河阳丞、雍□□□□□州襄陵县令，赠□州刺史。道有三宝，一曰慈，二□□□□敢为天下先。府君时而行之。以上元二年二月□□□□□于襄陵宫第，享年五十。夫人权氏，华州刺史千□□□□孙右监门将军千金伯文□之长女。礼有四德，□□□□□□三曰容、四曰言。夫人罔不毕备。以开元十□□□□□□归全于西京循华里第，享年八十九。即以开元□□□□□□廿八日，归葬於广武原，礼也。四子陪于□□□□□□□一名宜尊，州三水令，赠太子少保□□□□□□□□□□穴；嗣子实，少府监主簿。次子昂，字□□□□□□□□□□□穴；嗣子浚三子，字三明；夫人□□□□□□□□□□□□子通事舍人；四子绮，字四□□□□□□□□□□□□□□荆州江陵县丞，还□□□□□□□□□□□□□□□□□繇云戎愿游□□□□□□□□□□□□□□□□居此室兮得连□□□□□□□□□□□□（录自《隋唐五代墓志汇编》江苏山东卷第一册）
№开元一零六
【盖】
朱君墓志
【志文】
君讳元，字遂，乐陵郡人也，出朱云之後。曾祖敬，隋代任饶州弋阳县令；祖，制授蒲州司马；父静，高蹈林泉，在家处士；本技百世遗苗再移，流寓莘郊，甲门高族，或才英时俗，或式韫骁＊，殄虺党之凶徒，洽勋荣之赏，授骑都尉，任县录事，乃六曹法度，一县轨躅。大足二年二月廿三日，卒於私第，春秋有五。夫人翟氏，宗厝簪绂，家标母仪，开元十八年六月二日逝殡於堂。开元廿年正月十七日，合葬於莘县城西北五里。悲哉绝绪！年远日长，刊兹铭石，永保无疆。
（录自《隋唐五代墓志汇编》江苏山东卷第一册）
№开元１０７
【盖】
失。
【志文】
唐故朝请大夫上柱国检校尚书（下泐）
天有材而不能久，命矣；国有位而不（下泐）人也。其系本於晋，有葬桥山之隅者，因以氏也。故欲□者（下泐）昔魏祖玄则称之。七叶祖勤，宇文朝骠骑大将军。官终世（下泐）授其柄，乃为西伯。齐人挫於师，失其东帝。周太祖曰□者□□因（下泐）曾祖平州伯凯，荒服是经，海夷即叙。贻谋後以启迪，前光则□□雄□□五凉起焉，而皇祖琳宰其化，司刑宪官也。五刑致焉，而皇考崇隐□其理。公早以义烈称，刚劲而不犯，文而有礼，以明法高第，补瀛州河间尉，□□州冯翊尉，迁京兆三原主簿。在官有政，所莅可徵。於左辅，则为前御史中丞李怀让以精干名闻；在王畿，则为前御史中丞徐知仁以政□□进。於（下泐）
皇帝称善者久之。惟十一年，上将诘邦，禁量国储，使车煌煌，方行天下，□□□称奥，征赋惟错。敕公摄监察御史，勾刺南租税，仍覆囚使。使终，正除监察御史裹行。更一年，除监察御史。更一年，除殿中侍御史。更一年，除侍御史。
抗简三载，凌霜一质，雄以雕鹗，视之纪纲。然後迁大理正。执国之宪，惟刑之恤。十六年，将册立于阗、疏勒君长。朝廷伫凭轼之才，责越疆之任，可以专对，非君而谁。乃以君摄鸿胪少卿，出车于西安。流沙大荒，积石千里，秉汉节而不挠，指河源而一息。是夷徼请命，国威遐宣。宛驹来庭，昆璧在府。列今而白羽不起，□开无风者，是君有大贶于西人矣。天子闻而嘉之，拜朝散大夫，后迁尚书屯田郎中。羽仪仙台，坐讽香阁，帅云津以或跃，顾槐庭而忽悲。开元廿年岁次壬申正月十日甲寅，遘疾终於河南崇政之里第，春秋六十有二。君子曰：名可崇矣，志可励矣，而命不可移矣。信哉！初君婚长乐冯氏，终。继室以荧阳郑氏。
野王在汉，兄弟毕封；桓公仕周，父子相袭。庆门贻善，德风载洋，履中而正位於室，异世而同归於我。皆锦衣先悴，坟木早行。许其合焉，周公之礼；祟其封者，孔父之识。则以其年二月廿三日，同窆於北邙原，礼也。继夫人彭城县君刘氏，（下泐）而有礼，则义之存也。嗣子ㄘ、泌、演等，乐兮棘人，杖而□□则（下泐）者哀之纪，铭者善之旌。因以前人耿光，而见词者。文曰：
波以逝兮露以曦，昊天不仁兮仁与世违，道之消兮德之（下泐）安仰，生已劳兮迭而微，死可作兮谁与妇？日无（下泐）亏。
□州郑县主簿汝阳□□□（录自《隋唐五代墓志汇编》洛阳卷第十册）
№开元１０８
【盖】
失。
【志文】
大唐冯君墓志铭并序君讳明，字知隐。始祖亭，上党郡太守，子孙因官而居之，冯翊人也。惟公体柔温润，恂恂遵尼父之风；立义行仁，肃肃禀颜回之志。纤毫莫犯，乡党称傅；积德镶恩，家锺余庆。坚持雅操，韫业丘园，寒暑往来，逝川难驻，春秋八十有四。祸淫斯降，妖蘖生焉，开元廿年三月十四日，卒於私第。乌悲落翮，鸟泣恒山，地覆天倾，江河枯竭。夫人牛氏，陇西人也。门承鼎贵，族望傅芳，入奉母仪，四德诚美。晷运催迫，石火难停，春秋七十有三，开元十二年十二月五日＊。
嗣子承宾、承休等，卜其宅兆而安措之，以开元廿年岁次壬申四月一日癸酉，合葬於府城西南五里平原，礼也。防引路，需相巡，道俗悲哀，缁素失望，啼声动地，坐响虚怀，遐迩衔酸，蠕动流涕。恐陵移海变，地是人非，雕翠琬於有灵，冀丹诚而无泯。
（录自《隋唐五代墓志汇编》山西卷第一册）
№开元１０９
【盖】
失。
【志文】
故太夫人太原郭氏墓志铭并序处士王彦弼撰太夫人禀族太原。曾祖倩，堂堂负林宗之誉。祖良，弈弈怀景纯之风。夫人则二祖之顺孙，父少文之长女。其容淑宛，其态闲雅，曩自初笄，归我樊氏。系申淑慎，早宜于家。於戏！夫人资於事父，能尽孝也；资於事母，能尽爱也；辞家事人，能尽节也；当家鞠子，能尽慈也；御物率下，能尽恩也。经诰盈藏，手不释卷；如来尊号，□不辍诵。财有毕舍，敏穷给。呜呼！南山巍巍，不足以喻夫人之崇仁；东海漫漫，不足以喻夫人之深德。书曰：天道福善祸淫。易曰：
积善之家，必有余庆。向微太夫人之理，则何由能保众□山如岳，近则都邑，远则遐裔，财能普及，声□备闻。呜呼哀哉！岂谓时不我与，颜从老侵，何摄养乖仪，遽缠危瘵。粤以开元廿年三月廿五日，卒於修义里之私第，时年八十二。
旋以其年四月十三日，葬於洛城北壤邙山南原，礼也。孤子玄亮及众孙庭光等酷诉遗训，称伐泉壤。其铭曰：
惟德炳兮备都鄙，邕睦贞固兮难俦比。羌若人兮妇之范，天不饶兮奄罹此。
北□□南洛，涯路绵绵马悲。绛风引，黻た云移。垄树郁郁，坟草离离。嗟夫不吊，遽启哀期，卜地此告，而安措之。爰琢青石，冀旌（下泐）
（录自《隋唐五代墓志汇编》洛阳卷第十册）
№开元１１０
【盖】
失拓。
【志文】
唐故处士侯府君墓志文并序君讳珍，字楚玉，魏郡人也。因官便庐，为泽州晋城人焉。夫禀质降灵，独拔群而不□；腾芳茂实，自天纵之能然。祖讳志，父讳愿，并涂龟取诫，木雁知枢。君养性清虚，皓然纯白，书剑尽丈夫之业；孝友是君子之先。嗟乎！天不愍遗，奄归大夜，春秋六十三，大唐开元廿年岁次辛未三月廿七日，遘疾而逝。嗣子履昌沥血哀慕，乐容毁废。以其年四月十三日葬於泽州城南四里平原，礼也。
恐谷迁变，乃为铭曰：
行山之阴，地厚水深，迁窆於此，君子宿心。
（山西省晋城市古建筑艺术博物馆藏石）
开元一一一
【盖】
大唐故李府君皇甫夫人合葬墓志之铭
【志文】
唐故左领军卫翊卫陇西李君安定郡皇甫夫人合葬铭并序君讳其，字洪其，陇西人也。其先祖因官河内，遂而家焉。原夫得姓高阳，凝真苦邑，系唐臣而接武，绍周史而韬光。至有通海西而振威灵，君河南而扬盛德，簪裾叠映，台铉联挥，公候之必复其先，福禄之长延於後。祖杀鬼，器挺璋，材包杞梓；父廓，幼怀忠勇，慕投笔以雄心；夙效戎旃，想挥弋於壮节。策勋柱国，毕至於家君，代习良弓，名参禁卫。青＊之功未立，白驹之运俄倾。时以开元十六年十月廿一日终，春秋五十三。夫人祖讳藏，父度，安定郡人也。志性端懿，雅誉超群，琴瑟克谐，有同秦晋。夫人早遵女诫，久训母仪，何期积善无徵，奄从风烛。呜呼哀哉！凤梧半殒，龙剑双摧，时年五十有六。以开元廿年五月三日卒，其月廿日，合葬於太行山南万善村东北休徵乡福善里平原，礼也。
黄泉永隔，白日长辞，乃为铭曰：
高阳威旌，苦邑荣宗，白云真瑞，紫气仙通。奥诞良胤，缔构惟崇，勋名未立，人事成空。其一。乌坟既设，马鬣斯成，素车振振，月营营。万岁千秋兮从此毕，悲风苦月兮长凄清。其二。
（录自《隋唐五代墓志汇编》河南卷第一册）
开元一一二
【盖】
失。
【志文】
（上泐）尹君墓志君讳□，字善干，京兆人也。岳灵降祉，勤王之绩已宣；神气凝□，大道之风斯阐。长源派其余烈，盛德蕴其家声。七世祖景，魏□□；祖游洛，隋观城令；献纳九重，貂蝉光於七叶；弦歌百里，政绩□於一同。君早擅英声，夙标令望，志存夷简，性尚恬虚，淡矣无□，萧然物表。但以时逢昌运，官不遗才，遂礼盛九徵，荣高五聘。贞观初，乃应齐府辟，屈节於功曹参军，俄而辞疾去官，从其□□，於是栖身庑下，晦迹尘中。开通德之门，居全节之里。缙绅攸□，遐迩挹其雌黄，雅俗所归，中外酌其淳素。君心存爱敬，情□□于，事不愿从，遂缠痼疾，时不我与，以至弥留。悲夫！天地不□，与善无效，长生之药，祈王母而莫从；反魂之香，想汉皇其何从？□以廿年五月十四日卒於家，春秋六十有五。伤哉！摧领袖於人物，坠模楷於乡闾。遂使里相悲，远近同恨。呜呼！文鱼旦跃，□见於衔哀；绿笋晨抽，徒闻於凄恸。荒凉原野，寂漠阶庭，无复□台之游，遽瞻松贾之列。其月廿九日，殡於终南山，礼也。前对莲峰，冠紫微而烛秀；还瞻魏阙，干清云而直上。左临玄灞，右望浊泾，萦带郊原，沃荡云日。实神游之胜地也。既而灵需肃路，祖奠凝庭，长风晓哀，呜笳夕引。薤歌凄而入汉，素盖飘以搏空。白□徘徊，朱旒委郁。掩松扃於文石，窆玉质於白楸。恐舟壑之屡迁，惧市朝之数变。故勒铭於泉户，庶休烈之永传。词曰：
其□岳降神，翔云入候，九列既显，五千方授。功高前古，德流遗胄，□济不殒，惟君挺出。兰薰雪映，金声玉质，情深孝友，性敦闲逸。屈□终命，委质名藩，匪荣黻冕，养疾丘圆。光华掩□，念问空存，□绋敛维革□□驭□城□□□违□迁贞（下泐）
（录自《隋唐五代墓志汇编》北京卷第一册）
开元一一三
【盖】
失。
【志文】
大唐故州曲周县令纪府君墓志并序君讳会，字冲远，丹阳人也。昔在有周，朝宗列国，洎乎前汉，辅主徇忠，晋雁门太守、武陵侯瓒，公之远祖矣。大父庆，随举秀才；隐居华岳。严考范，历襄州长史；职分半刺，比洽海沂。公器识宏远，操履坚贞。属海夷示宾，王师备警，公投笔先皆，杖剑而清拔，杜宠还，锡庸有次，擢拜成安丞，累迁新乐、曲周二县令。清规茂则，望重当时，雅度芳猷，庆垂役叶，阡可狎，方登三事之班；骥足未申，虚立一同之政。□万岁通天二年八月廿九日终於曲周官宇，春秋七十有三。夫人张氏，继夫人任氏，并淑质兰芬，清心玉映，幽闲有则，克绍家声，积善无徵，早谢泉壤，以开元廿年五月十九日合葬於毕陌南原之礼也。嗣孙自勖等缠感陔兰，祸锺荼蓼，恭议送往，宅兆式迁，恐深谷为陵，爰翰贞石，铭曰：
礼□□傅，英奇世有；徇忠汉室，翊宣晋守。德秀门宗，才光国器；三事方狎，一同沉位。婉彼兰室，坚持玉映，举按贻芳，断织流咏。渭川东注，毕陌西驰，松扃一掩，蒿里长辞。胧隧箫萧，夜台寂寂，追颂芳猷，翰乎□石。
（陕西省文物管理委员会藏拓片）
开元一一四
【盖】
失。
【志文】
唐德州安陵尉卢公夫人河内司马氏墓志并序呜呼！令德淳备，中年夭殁，曰可称者，有妇人焉，则安陵尉卢日进之妻河内司马氏之谓也。保姓□绪，振古维今。官有世功，肇允程伯；国以归顺，钦若殷王。德厚者流光，根深者叶茂。曾祖皇朝中书舍人玄祚，祖赠怀州长史希，父中书侍郎。时惟祖宗无违德，诞生夫人禀余庆。越自初，爰逮有行，嫔则生知，妇容性与。友琴瑟於君子，叶风火於家人。内言践修，中馈贞吉。唯其仁昔寿而已不克享者，命矣。夫以开元廿年仲秋旬有一日，就本於新安县谷川乡之私第，时年卅有七。是月中旬，乃窆於河南县谷阳乡之原，礼也。翩翩而皆行，车迟迟而首路。歌虞殡以哀送，咏汝坟以怀思。卢公夫夫，岂□於是。铭曰：
毖彼泉水，二流于淇。君子成德，美人之诒。有典有礼，念兹在兹。不幸而殁，如何勿悲。遵平原邻广陌，素车□马谁为策，两剑双□遂成隔，于嗟夫人安此宅。
（录自《隋唐五代墓志汇编》洛阳卷第十册）
开元一一五
【盖】
失。
【志文】
大唐故骑都尉智君之铭并序君讳玄，字庆，其先陇西苗胄智百王之後。曾祖陇，齐南阳郡守；祖德，板授汾州司马；父兼，□儒勖志，廉让兼施，守节丘园，辞荣不仕。君神姿□□，禀天淑灵，帝族分辉，藏光匿耀，浮沈闾巷，博义宽仁。二柄精修，时当用武，雄心猛烈，占募从征，克敌无遗，蒙授骑都尉。岂谓□灾庚日，俄□北斗之魂；入梦已年，无复南山之寿。遂穆雍家室，逊悌邻闾，未尽规模，忽离私疾，春秋七十九，□开十七年三月十四日＊於私第。遂使愁云泣□，涧吟犭爰，道俗叹其遗踪，内外嗟其旧迹。以开元廿年十一月廿一日葬於夕阳村东北四里自营，礼也。东连霞允，西眺龙门，南瞻象河，北临徐水，哀子怀文，号天罔极，叩地无追，痛切尚□，悲□陟岵。而以龙需去去，男申辟踊之悲，□飞飞，女发号兆之泣。其词曰：其一青乌识兆，白鹤临坟，梁山歌雪，□路无春。
（录自《隋唐五代墓志汇编》山西卷第一册）
开元一一六
【盖】
大唐故和府君墓志铭
【志文】
唐故左瓴军卫翊卫引驾和府君墓志并序缅文武经纶，肇修人纪，周邵扶护，终谐鼎图。君临卅，祚□八百。然犹广立枝辅，崇恢孙谟。和王封子於内黄，锡和氏。府君讳运，字休祥，乃其後也。
因官创业，家于沮坟。烈祖讳康，字雄，隋文州司马；朱绂炫俗，篁松凛节。大父讳岁，字靖振，威卫长上；＊氲十室，声射一时。君少博回仁，长纯参孝，逸足未展於千里，灵响坐扬於九阜。琰林烟滋，肆峰云液。顾青颜而自惜，事紫庭而竭诚。岂期鬼神潜谋，天年倾寿。气排南斗，倏殄蛟光；材曜东山，遽沦虹影。
圣历三年三月廿一日遘终于里，春秋有七。权厝第之北阜。夫人赵氏，曩归于君。尤晶姆道，感夕雨诞■，体宵月以凝姿。宛及孀闺，弥厉冰操，言行逾慎，威容孔淳，崇嵯峨而不留，人腕晚其将暮。开元十七年六月八日，惟惟惚，奄殁于里，春秋七十有二。廿年冬十一月廿七日合葬于雕阴之左原，礼也。噫！昔年桃李，隔夜台而不春；平生绮罗，奄穷尘面都烬。息楚，泣血增惕，摧毁过制。沐首，卜牛岗，旌需翩其介道，偶龙俨其翕野。将以宅夫形胜，度惬幽明；尚恐陵谷坐迁，敢勒铭曰：
英英府君，克扬华勋，婉美淑质，谣流叶。珠沉玉碎，空勒颂於丰石；千秋万古，长价於幽坟。
岁次壬申十一月庚子朔廿七日景寅（录自《隋唐五代墓志汇编》陕西卷第三册）
开元一一七
【盖】
唐韦君故长女墓志铭
【志文】
左威卫仓曹参军韦恂如长女墓志铭并序京兆韦氏之女者，左威卫仓曹恂如长女也，名美美，字英娘。祖翼，皇台州刺史。曾祖琨，皇太□詹事。肃肃我祖，赫赫衣冠，傅商伯之元功，承汉相之余庆。妣皇岐州刺史陆伯玉之长女。女生於陆氏，三岁丧亲，天性孝心，幼而有识，尝以毁瘠，恨以偏孤，赖祖母崔氏哀念所锺，自鞠自育，爰在襁褓，孩而名之。
仅过笄年，冀成中馈之礼；岂期厚夜，翻惊川上之悲。谁知生涯，殃罚何酷。以开元廿年十二月廿七日遇疾卒於京常乐里也，春秋一十有七。呜呼！大渐之际，犹有遗言，所寄之心，不逾孝道：儿殁之後，望就先茔，祖母恩慈，尚未能报。
再三回顾，更欲申情，情未尽申，气即将奄。以廿一年正月三日窆於先茔之北，礼也。从之愿矣。铭曰：
念尔明惠，幼而有知。发言有礼，动不逾规。虽事女则，未成妇仪。呜呼运命，天道何为。丧妣之日，犹孩之时。已识孝感，啼声噫嘻。岂图祸伏，与世长辞。北堂恩爱，祖母为之衔悲；东原凄惨，慈父为之卜期。恨一掩于泉路，齐万古以在兹。
（录自《考古与文物》一九九二年第五期）
开元一一八
【盖】
失。
【志文】
唐故都尉上柱国内教供奉赵府君铭并序府君讳弘慎，字承令，天水人也。粤若枝分族，早喜训仪，晚奇文藻，芳音一振。为习艺馆内教供奉。侍卫玉阶丹墀，克己修身慎行。积善欣期。岁月不留，早沉泉户，以开元十九年十二月廿三日终于私室。夫人清河张氏，叹日月以归流，嗟浮云之何往。开元十九年六月廿六日卒于馆舍。又以开元廿一年二月己巳朔同窆于京城西北青原，礼也。嗣子火头，弱岁初临，哀号永慕，痛感天地，伤悲四邻。行路奄泣，舂者不相，雕镌刻记，乃为铭曰：
茂叶岱岳，兰英逝东，黄泉幽壤，赤绂明锺。食唯珍膳，饮醴芳浓，零飘坠叶，痛切心胸。悲浮空往，璀璨霜风。
曾祖杞楼，隋任豫州长史。祖通，州舜城府兵曹。父黑，不仕。
（录自《隋唐五代墓志汇编》陕西卷第三册）
开元一一九
【盖】
马君之志
【志文】
大唐扶风马府君墓志铭并序叙曰：□□既作，吉凶由焉；日月盈虚，阴阳理焉。运□而固者，未之有也。君讳专，扶风茂陵人也。开宗厥初，爰自乎赵；分□受事，遂及乎汉。大鼻称以贤厚，白眉惟其最长。佥君重宗，君实为绪。祖谦，以武烈；父骁，以文光。君闻诗闻礼，惟孝惟忠。泛爱亲仁，守真秉义。履北山之路，卧东陂之田。赏心以吊平，勖躬以道己，所欲勿施於人，君子温其如玉。
呜呼！阳九数极，百六时会，虽积德累福，亦祷以止之。先以证圣元年三月八日卒於私第，春秋有五。惜哉！梁木其坏，贤人其萎乎？夫人恒农杨财之女也。
汉太尉公之□胤，保其四德，行六礼，祗事苹藻，顺於神明。以恭伯先亡，矢靡他也，乃听法於菩提树下，受道於师子座前，一切诸法，皆悉空寂矣。岂其大运潜变，法不独留，忽於开廿一年二月二日卒於私第，春秋七十有七。悲夫！凤皇缺羽，琴瑟绝弦，东岱之魄□飞，西阶之茎斯在。以大唐□□□来缠月既望，合葬於赵封村北平原礼也。其也，左青龙而右白虎，前朱雀而後玄武，兹嗣子思□卜兆而厝也，恐□更莫识，刻铭作记，铭曰：
先□洪绪，白眉最长，祖武赫赫父文光光。其一。哀哉府君，□□守德，伟大人，其仪不忒归真法道，□□云惑，不动不退，惟纯惟默，忽兮化往，永代贻则。其二。黄□□掩更不开，白杨生风朝夕哀，千秋万岁长夜□，□□贞石纪将来。
（录自《隋唐五代墓志汇编》河南卷第一册）
№开元１２０
【盖】
周故唐府君墓志之铭
【志文】
大唐故周开府仪同三司骠骑将军洪和公唐府君墓志铭皇矣有周，阐兹大猷，封建用设，文武交修。谕道经邦，利物光器，锡九分土，台三作位。上宰仪同，策勋骠骑。名高任重，代古年辽，形夷心化，道隐声销。诺Э再复，某甫言招，中堂奠祖，驷马扬镳。思绕征陌，春生丽樵。平芜靡靡，陇树萧萧，神道幽寂，天□＊寥。桑田海化，劫石烟，嗷嗷众有，果於矜骄。形劳健羡，性滑罕韶，共惨舂夕，同荣槿朝。孔生通贯，物我逍遥，及迹岩薮，沦精市朝。希言道德，抗志云霄，人非隐吏，美有琨瑶。彼记之子，如薪之翘，眷我明懿，如山之乔。英声茂实，孔硕孔昭，简牒明妙，既镌既。斯志止永，永振清飚。
六代祖开府仪同三司讳宝光，嫡尔孙庭玉，谨因迁奉考叔之灵，以开元廿一年岁次癸酉二月己巳朔十六日甲申，营魂附葬京兆城西龙首原，礼也。
（陕西师范大学古籍研究所藏石）
开元一二一
【盖】
唐故泾州长史赐紫太原王府君墓志铭
【志文】
大唐故□□大夫行内侍省给事上柱国太原王府君墓志铭并序□□□□□□已交混。颜苗不秀，即何罪而先凋；孔树开荣，复何辜而一代。
可不悲矣哉！府君讳蚬＊，字义仁，太原人也。性直纯和，姿神尚善。廿八宿，□少微之一星。六十四爻，受乾坤之两卦。君高祖忻，隋任播州司马；祖斌，□朝桂州长史；父皇朝衡州司录参军；并历代衣缨，继之不坠。府君父之长子，少事紫微＊，解褐拜将仕郎，亲奉睿宗皇帝。至唐元年六月廿四日，睿宗皇帝即位。主贵臣迁，□事授朝散大夫行内谒者监，以申忠赤之诚，□□乃将为腹心，恒作股肱之用。往聘西境，军戎不伐，兵将安和。制授朝请大夫、行内给事，仍赐杂彩六十疋。恭恪有誉，折衷清平。改授中散大夫，便充东北军和国使。策名武禁，权略有方。借紫金鱼袋，远承□□。天被凶丑自权，亦是人王之化。赐绢一百疋，转授大中大夫，加上柱国，官依旧。宫闱地密，趋侍年深。封□□陵，亲侍帷幄，阍寺驰□劳可邈，制授通议大夫。君乃自嗟，三省己躬，□恐满盈，遂凭释教，广建伽蓝，尽躯命以求缘，竭资财而作福，庆崇内典，志乐真如。
归染俗尘，意除苦海。频以表启，请入不二之门，皇帝甚悼。既逢昌运，无违圣主之恩。驾幸东都，亲承宠问。加□恭□影严凝，躬无养疾之间。以开元十九年十一月三日蒲州圣谷顿，终□□私第。敕遣忠使临吊，内赐绢廿疋，州赠七十段。仍递驮造举还京，仍依令□□为卜相川原，占吉兆，信时日，以开元廿一年岁次癸酉二月己巳朔十六日甲申，以京兆府万年县长乐原安厝礼葬焉。缘葬仪所需，悉官供给。垅怆然起，不悲矣哉！子女号兆，莫不泣血。郎氏呼天，长闻□□。敢其词曰：
人生自智，风骨殊异。傀仁秀丽，器量难比。穆穆雍雍，采摭经史。其一。
内均经典，□□诸子。华匹范晔，词雄贾谊。文彩精华，才同掷地。其二。识达天命，弥崇代□。□□□乡，□同无二自□道艺，津梁预拟。其三。嗟逝向窀穸，闭兮不可开。□□□□痛矣哉！□逝水□□息。叹代冥兮轮迥，望今古兮坟墓。
有千百□□茔此□□人兮□□劫□兮靡朽（录自《隋唐五代墓志汇编》陕西卷第一册）
开元一二二
【盖】
失。
【志文】
唐故李府君墓志铭并序公讳宝藏，字体道，其先陇西成纪人。後□驾迁洛，今为河南人也。自柱史居周，将军在汉，冠赫弈，代有忠贤，史册详之，今可而而略。祖乃父，有道有德。公迹混尘俗，心游物表，室同猗颂，志齐梁竦。不遇药於西山，遽游魂於东岱。以开元十四年九月十日终，享年六十。夫人马氏，四德聿修，三从克著，未消生死之云，以霁高唐之雨。以开元廿一年闰三月十日，奄从物化，春秋六十有五。以其年四月十三日合葬於邙山之原，礼也。嗣子元楷，叹风树之不停，愿闻雷□绕墓，敬镌贞琰，纪德泉扃。铭曰：
清洛之北，崇邙之阳。衣成蛱蝶，树化鸳鸯。陇昏藏月，山幽早霜。千秋万岁，地久天长。
（录自《隋唐五代墓志汇编》洛阳卷第十册）
开元一二三
【盖】
失。
【志文】
弘农杨氏墓志并序前左武卫仓曹参军博陵崔众甫撰维开元廿一年闰三月十一日，弘农杨夫人卒。呜呼！天地不仁，报施徒爽，懿哉贞淑，胡罹□瘥，夫人讳檀，字波罗，弘农华阴人也。自杨侯建封，因土授姓，百叶繁系，千龄阜昌。朱轮十人，位崇西汉，衮衣四世，声溢东京。支派分流，兴衰递叙。家邻大华，人惟玉洞之精；地□西河，气得金方之秀。柔风琬淑，惠性瑞和，年廿一，归于太中大夫、青州刺史荥阳郑府君。佐中馈之礼也。小星纳惠，助夫□汉之光；贯□承宠，载协得□之美。有子曰兴一，左金吾别驾；文简，吏部常眩幕□氏之宫，先谋吉兆；高田婴之户，载诞良木。岂期晖掩桂轮，芳凋茂槿，哀缠胤嗣，恸及宗姻。以开元廿一年四月十三日葬於洛阳县之北原，礼也。勒铭贞石，以志泉门。其词曰：
婺女之精，洞仙之灵，邈希代兮。有德有行，柔明贞敬，不可再兮。音尘永灭，韶华委绝，追莫逮兮。勒铭幽泉，千载芳傅，声无昧兮。
（录自《隋唐五代墓志汇编》洛阳卷第十册）
开元一二四
【盖】
郭君墓志
【志文】
（上残）应制梁州城固丞王利贞词（上残）作而贤良举，况乎承家才子，是曰公（下残）先太原北都，今居於燕，遂为蓟人矣。（下残）康以人物导扬，弈以佐命词翰。可略而（下残）吾义举人元从银青光禄大夫，振卫□（下残）郁为门宗。祖，上柱国。人惟齐礼，勋（下残）□□夙成。幼契玄道，晓不崇妄，名非其真。以为树荫千牛，枝高百丈，太平戢翼，轻彼簪裾，有唐逸人，里为善。府君逸人之第四子。赋是贤英，禀於仁孝。平生性与词学周旋，谈唯王霸之友，行必中和之侣，得烟霞之胜躅，乐以忘年；殖诗酒之通闲，神惟张王。出则金羁昭路，宝马临云；坐则甲第当衢，家僮若月。资等王孙之积，财丰猗顿之饶。夫以崇其身，训於子，不入有过之地，克遵无妄之途。卒後之书，孝成□语；□方之法，习以春秋。将谓华屋邀欢，竹林终宴；讵知穷泉聚魄，蒿里先归。以开元十七年八月十三日卒於里第，时年六十七。人之云亡，邦国殄。士叹埋土，客思沾衿。即以开元廿一年七月廿日，安厝於蓟城北丰乐乡之礼也。夫人昌黎郡韩氏，柔仪月映，淑慎星晖，中馈该玉豆之恭，内政得绵闺之美。誉贤明於孟母，推令则於樊妃。簟月催悲，时觐独拜；榴花进寿，乍列长筵。长子休琼，次子休琮，兰崇户外，玉树庭前。摧卫之清姿，竭曾参之孝思。生事之以礼，死葬之以礼。仆窃惟乡，耳目昭昭，见圆石之文，敢题珠璧之美。铭曰：
堂堂有道，休烈乃光。卓其国士，万年为芳。其一。於惟明德，保後尔。
令闻令望，邦之君子。其二。一朝埋玉，千古垂今，天长思远，地久悲深。顾松杨之切切，惟下泪与伤心。其三。
（录自《隋唐五代墓志汇编》北京卷第一册）
开元一二五
【盖】
故临公唐府君墓志
【志文】
君讳聘，字待聘，其先北海人也。高祖永，字思远，西魏开府仪同三司、散骑常侍、车骑大将军、使持节都督东雍州诸军事?、东雍州刺史，封平寿县开国公，食邑五百户，赠司空，谥曰忠武；凡所台籍，光乎史传。曾祖安，齐扬州外兵参事，入幕为□，飞书是主。祖璋，梁初避雠丹阳，道迹河朔，因家冠氏焉。
□□豹隐，终播虎威。父兴，属隋季版荡，隐居求志，委陆为沉，□□移寿，明王未遇，鬼伯先催。府君先朝解褐秦州陇城尉，青□临朐主簿；黄绶再劳，朱门已厌，道尚知止，取好从心。孰谓灵恨，奄摧梁木，春秋七十有一，大周万岁通天二年四月一日，殁於冠氏之里第也。夫人陇西董氏，齐尚书左仆射天水郡上谥曰恭平之曾孙，锺郝均华，孟曹滋范，终谢板舆之逸，酷延风树之悲，春秋八十有六，大唐开元三年二月十八日，＊於冠氏之第。胤子四：长曰承礼，定远将军、行右骁卫宁州东原府折冲都尉、大升军使，殁於阵；仲曰之宾，上柱国，积石军要籍，＊於师，缘秋不家，连枝许国。叔曰从愠，唐州平氏丞；季门从悦，易州易县丞；克荷克构，并为勤王。伺鹤分茔，谋龟获兆，修周训，酌鲁防规，粤以廿一年作噩岁九月乙丑朔廿一日乙酉，合葬於魏州冠氏县之西南一里平原，礼也。双棺斯窆，九泉还及，掩滕公之石室，陈根委径；挂延陵之宝剑，拱木＊魂。
夫纪终述先，聿昭缃典，表言录行，良资毫篆，览万化於登邱，迸双流於望岘。
其铭曰：
於戏府君：倬缵先，时屈下邑，材惟命代，就日余辉，没而存爱。其一。
佳城{就足}开，同□永，千龄共尽，九原不作，嗣南阳之表阡，惜东府兮冥寞。
（录自《隋唐五代墓志汇编》江苏山东卷第一册）
开元一二六
【盖】
失。
【志文】
唐故邓夫人墓志铭并序夫人尊号，南阳人也，幼而英明，长而淑慎，瞻□庭之落雪，雅韵攸兴；闻蔡生之断弦，清徽□发。至□成德，至静推仁，中□是司，允归内位。曾祖康，隋本郡功曹；祖龙，郡□簿；自随牒宦游，但膺肃诺，数奇运舛，代有其□。父观，高尚秉节，□肥立志，慕聃彭之寿，蹑园绮之纵，道不贵於王侯，情岂忘於洁白。夫人幽闲设范，艳逸归容，遘疾弥留，焉大渐，以仪凤二年六月十五日，终于冀州之官第，春秋卅有二。子仲雍，茹荼莫及，泣血何追，陟彼岵□增哀，感邻居之休社。以开元廿一年十月□日，迁举于东都北邙之原，礼也。千里遥遥□煞人，九原冥冥空有尘，悲风苦月徒相继，幽＊泉台不复春。其词曰：
代君白水，绩著青史，弓冶克傅，衣簪播美。宛兮淑慎，花若桃李，言念幽闲，以君子。遵奉礼则，异全终始，□睹松丘，迫乎蒿里在。垄＊常瞑，泉台无晷，懵□道之何为，俾人生兮到此！（录自《洛阳出土历代墓志辑绳》）
开元一二七
【盖】
失。
【志文】
大唐故王君墓志铭并序君讳祖，字知远，太原人也。周储驾鹤，叶令飞凫；秦之将军，代光式遏。
其後台英衮秀，义府礼舆，经当途而转昌，历典午而弥盛者也。朝散大夫行太常丞敬念，君之考也，业富诗书，班从礼乐；汾州司马仁表，君之祖也，既韫怀蛟，方从展骥；并誉芳靡盐，叶在公。君既禀像贤，还承余庆，以宿卫出身，从调选也。方冀跃鳞沧海，奋羽丹霄，何图膏肓之こ，日以沉笃。开元廿一年十月廿八日，终於故扶风里第，春秋七十有九。葬於武功东原，礼也。夫人衡氏焉。
嗣子元，痛深罔极，纪修词。铭曰：
筮淮兮族已昌，登楼兮词复臧。何兰台兮□谬，遽蒿里兮兴伤。
十月廿六日合葬。
（录自《隋唐五代墓志汇编》陕西卷第一册）
开元一二八
【盖】
大唐故王府君墓志铭
【志文】
大唐故冀州衡水县令琅邪王府君墓志铭并序君讳膺，字元礼，琅邪人也；其先宋仆射僧朗之後。上列珠星，下调金鼎。
曾祖珍，字伯玉，陈任长沙王文学；祖惠，字英秀，皇朝任相州内黄县令，迁嘉州别驾；独步猿岩，振词峰於桂苑；清歌鹤轸，转香盖於星桥。父，任行军管记，凤集翰林，鸾飞武帐。君天骨夙颖，神姿髦杰，初为□王府执仗，□剑霜明，端容碧砌，功成豹变，刷羽＊迁。解褐任光州定城县丞。悬镜洞鉴，毗锦式。
後履定州北平县丞，咸推干用，奉使秦郊，去属天平，星流河右。来逢地险，雾起燕南，举县合人之无援。君谟韫帷幄，工尤书□，飞檄前住，怀重义而来降；曳柴後驰，忄余凶而奔溃。人既全也，城池获安。副元帅纳言狄仁杰举检校定州录事参军。清白居心，激扬为务，改授莱州掖县令。时属天则大旱，蜚又见伤，人胥咨嗟。君克祈祷，灾氛遽灭，甘泽旋零。赛福之辰，彩云飞庆；降诞之日，白雀驯厅。虽灵瑞则上应明王，而理会则傍融邑宰。後任泗州涟水县令，以亲累出为潭府士曹，得雪，复任冀州衡水县令。文而无害，俗以化迁，威而不烈，德以成政。控舄攸往，初飞叶县之凫；解印归来，旋弃寿春之犊。岂期辅仁多爽，与善无徵，金铉未调，玉棺俄降，以开元十六年六月八日终於敦厚里私第，春秋八十有二。夫人渔阳燕氏，苏州参军敞之女也。花凋鹊镜；早辞鸣凤之楼；剑会平津，载比蛟龙之匣。粤以开元廿一年岁次癸西十月甲午朔廿七日庚申葬於国门东廿里金墉原，礼也。周公旧卜，兆应龟枚；宗子后图，茔开马鬣。却背邙阜，前瞻洛，昏星始见，听锺鼓之雄雄；晓雾初披，望楼台之隐隐。嗣子务光，前任太原府寿阳县尉，见任随州枣阳县令。罄禄崇葬，扶羸负土。萧萧荒陇，瞻九原而不追；疚怀，痛百身而何赎？勒兹丰石，式旌不朽。其词曰：
惟忠汉相，惟孝晋臣，五百挺出，数仞孤邻。材高位下，和光同尘，遇垣则止，由来屈申。其一。壮志弧贞，奇谟密设，临危匪惮，在险宁折。扌而有刚，勇而弥列，解纷释难，此焉忠节。其二。甘雨祈降，袢云应灵，灾蝗避境，瑞雀驯厅。月望花白，潭幽水清，绾兹铜墨，克振金声。其三。洽闻强识，依仁游艺，钻而弥坚，崇而不替。化暨沂表，恩流朔裔，来咏尚讠宣，去思无逮。其四。亦既归止，耽玩丘坟，安排处顺，积庆徒闻。天道奚爽，歼我严君，勒石纪懿兮无歇，天长地久兮氤氲。其五。
（录自《洛阳出土历代墓志辑绳》）
开元一二九
【盖】
失。
【志文】
唐故处土彭城刘府君墓志铭君讳素，字策，其先沛郡彭城人也。曰若帝尧，巍巍有国，格于炎汉，赫赫其光，华耀前经，蕙芬后叶。本根硕兮茂，俾尔炽而昌，冠盖以之，易代簿盛。
祖生，隋任＊州司马；诗人杼柚之叹，从此不空；治中骥足之谣，因斯载展。迈德兹土，遂处於齐。父洽，皇朝吏部常选，式参裴君之调，未入山公之启，两骥先亡其正礼，千丈忽崩於长舆。君幼怀敏聪，长而博达，虚退寡欲，闭关灭闻，孝积其缘，行孚於郡，目藏仪操，时莫之知。东国人伦，岂独称其有道，西山日遽，旋已叹於摧良。呜哀哉！降年六十有八，景龙二年正月十五日遇疾终於私第。君明古人远图景，昔贤高尚，园林之赏，克贲於心，＊冕之荣，盖非其愿。
大运不借，巨壑俄迁，令誉空存，人琴俱丧。夫人，弘农杨氏，户户朱轮，共推华族，英英素质，夙擅宜家。先殂偕老，□夫独峻，凝霜之节折＊，开训大被申慈，锺承母仪，於焉范著；陶门令子，自此名扬，远迩钦闻，罔弗攸敬。呜！树风不静，薤露斯倾，天实为之，何嗟及矣。享年八十有六，开元廿壹年八月廿八日遘疾，无何，奄然长谢。即以其年岁次癸酉十一月甲子朔九日壬申合葬於历城县南舜山北原，礼也。孤子春卿，仰苍号呼，诉谇无路，所冀馨其夕膳，长咏南陔之诗；岂图执尔拳然，遂斫北山之石。疾心酷裂，溃志奚从。用纪幽阴，刊兹翠琰。使玄古有泯，而清辉不沦。铭曰：
□厥缅兮称汉王，杳眇华枝之播余芳，我君澹兮无闷，我母肃而有光，兰荪郁郁兮共尽，孤子哀哉兮已伤，卓兹铭於泉路，维地久兮天长。
济阳江杲书。
（山东博物馆藏石）
№开元１３０
【盖】
失。
【志文】
□□□□君墓志铭并序府□讳高，字智亮，陇西狄道人也。自周瑞雪飞轮，祥风□□□□□瞿赞政□时与老聃之同德，皆昌园之太□□乎□□虎视，汉道龙兴，枝叶渐繁，源流致远。□分□剖，布於天下也。云舒雾□，若玉轮之洗锦；浮天沃日，□金枢之耸□。曾祖，道谐舟戢，德合盐梅，瞻飞鸟□所归，且逐鹿而为事。齐朝左武卫翊卫中郎将、行原州都督。祖，材标杞梓，器合瑚琏，有文可以经邦，有武可以定乱。後魏右金吾卫明威将军、行河源军总管。□果钅刃□霜威，□□云诵。
唐初，应务接权，响风慕义，通议大夫、太原元从。惟君木＊融二，神濠鱼令，虑守谦早於江海，齐大小於鹏，进退可度，容止可观，为执鞭之下士，并及宇之高叹，上护军屯留郡户曹。命嵇院而为□，守丘园而卒岁，春秋六十三，卒於私第。夫人郭氏，□以□□兰桂，德茂松萝，妇礼有穆於闺帷，母仪无亏於诗礼。
□妇李氏，桃三纟免李开，霜雪俄及，以开元廿一年岁次癸酉十一月廿一日合葬於屯留县西北十里，其地韩王按剑以矜秦，夏主乘累而载冀。左临清渡，转春月于流波；右控驿亭，望浮云於广陌。前横绛水，虹结＊以为桥；却据晋城，鱼贞羊而作邑。嗣子嘉太，生事之以礼，死葬之以礼，泣血绝浆，悲伤薤露。恐山移晦变，刊□□□。铭曰：
惚恍□难知人事□□□□斯□城（下泐）
（录自《隋唐五代墓志汇编》山西卷第一册）
开元一三一
【盖】
失。
【志文】
大唐霍府君赵夫人合葬墓志文并序君讳行感，字行感，其先盖周文王之穆，霍侯之後矣。汉朝乃将军辅政，居蜀则仲邈称贤，何代无人，勋在方策，原乎积善，可谓与家。曾祖惠通，道深庄老，志灭荣耀，薄宦取世，大隐是名，遂受散官，示不躁求也。祖鹿儿，夙有父风，特遵庭训，厉节高洁，与俗和光。复为散官，得之恬寞。伊君弱岁，岐嶷斯在，同管宁之不官，若夏黄之轻禄，退未遁迹，进匪干时，率道沈浮，颇为知命。
天之福善，仁何云亡，以春秋七十有三，以开元十四年四月廿四日遘疾，卒於私第。夫人天水赵氏，父名师，著元勋於戎幕，且立功於清朝，德茂畴庸，受乎柱国。夫人则柱国之第五女也。懿柔表质，淑慎宜家，凰皇和鸣，榛栗嘉贽。尝闻有谊，止寿胡差？以开元廿年八月廿三日寝疾而＊。以廿二年正月七日合葬於陆真乡平原，礼也。嗣子承晖等，号天靡诉，和地无依，俨龙＊以按轨，翩丹以前飞。何荒坟以永乾，与华屋而长违。怼黄泉之攸隔，闭白日於春辉。呜呼哀哉！乃为铭曰：
梧桐半死兮龙剑双沉，仁之歼兮天难忱。华屋隔兮泉路深，嗣子哀疚兮惨柏色，杖而後起兮毁瘠力。青乌吉兆兮建茔域，于以斯文兮表盛德。
（录自《隋唐五代墓志汇编》河南卷第一册）
开元一三二
【盖】
失。
【志文】
□□王夫人墓志铭并序夫人姓王氏，讳，字，太原中山人。□金紫光禄大夫，兵、史、户合尚书，御史大夫，同中书门下三品，中山公之女。夫人载修妇道，禀训公宫，虽誓靡他，不谅人只。乃适於大埋评事李延祚，有女一人，又归于许州刺史姚府君，有男一人。呜呼！幼女初笄，才闻纳吉，小男在，犹未胜衣。如何昊天，降兹大戾。以开元廿二年正月十日，终於审教里王氏之私第，享年卅六。廿三日葬於邙山，权也。亡於外寝，事同朱守之妻；窆在他原，义全章子之母。铭曰：
系彼仙族，诞兹贵门。载阳在岁，逝水惊魂。李孤临穴，□孺号轩，泉扃一闭，人事何言。
（录自《隋唐五代墓志汇编》洛阳卷第十册）
开元一三三
【盖】
失。
【志文】
大唐故亡宫八品墓志亡宫者，不知何许人也。盖以良家子选入後宫，备乎内职。兰仪婉丽，蕙性柔嘉，六行孔修，四德无替。方凭与善，何遽歼良？死生之路既殊，窀穸之期遂。
以开元廿二年月日卒，以其年六月十七日葬於亡宫之旧茔。爰命有司，载扬懿范。
其铭曰：李春兮始芳，惊飚拂兮遽伤。指六宫之彤管，即万古之玄堂。丹旌摇曳，翠柏苍茫。雕金兮篆石，地久兮天长。
（录自《隋唐五代墓志汇编》陕西卷第一册）
开元一三四
【盖】
失。
【志文】
大唐故朝散郎前行太史监灵台郎太原郭府君塔铭并序原夫直理凝玄，法身虚寂，广其化也，微尘蠢动之所依；弘其智也，恒沙菩萨莫能辩。自金棺留偈，玉豪匿迹，二百五十戒，流此南阎；八万四千法，被于东土。拔沉舟于欲海，洗涤浮生；裂邪纲於迷途，芟夷恶趣。由是飞走啖慧，品物啜慈，修塔立庙以尊重，焚香烧灯以祈福，凡所恳至，皆成佛道者也。粤若大居土外祖父朝散郎前行太史监灵台郎太原郡郭元诚，字彦，五戒清净，六根明察。
知色相之无我，爰胜因；审泡幻之皆空，凭兹嘉业。固能割齐眉之恋，居太常之斋，发知足之诚，谢灵台之禄。实谓道非常道，闻所未闻，此圣代之英奇，道门之勇猛者也。倚伏无准，生灭有期。春秋七十有四，以开元十八年三月十二日终於常乐私第。妻琅琊王氏，开元二十二年六月廿五日终於同第，以其年七月十四日亦迁此地，礼也。外孙前庆王府执乘，子昂，虔奉遗训，深怀曩恩，敬窆于高阳原，树双塔於积德里。道俗云送，车马雾集，甄芳演懿，希四果以连声；勒颂题铭，庶千龄而不朽。其辞曰：
大哉英达，禀气江山。克绍堂构，早列朝班。其一。弈叶中庸，连芳太史。
玄象不惑，清徽可纪。其二。两疏适海，四皓栖丘。徒窥俗界涉真流。其三。惟我翁婆，辞恋削迹，清如庄叟，斋比周泽。其四。灵塔，隐隐崇岗。冀菩提之胜友，访嘉猷於此乡。
开元廿二年次甲戌七月庚申朔十四日乙酉建。
（录自《考古与文物》一九八八年第四期）
开元一三五
【盖】
失。
【志文】
唐故太仆寺驭士长上蔡君墓志铭并序君讳默，字如敬，济阳人也。近叶从宦，因于京兆焉。原夫锡派宗周，传芳炎汉。忠则邕之获茂，孝则顺之腾芬。余庆荐臻，盖难谈悉。曾祖贵，隋明威府长史。祖华，唐剑门镇副；父绪，陪戎副尉；皆志气宏放，风神秀拔，奇韵绝策，时无与能。君幼而怀敏，长而多艺。远故乡以昭达，成先觉以知归。自立幽茔，预刊玄石，以开元廿二年秋八月十三日终於私第焉，春秋六十。以十月廿二日葬於城南所营之坟也。嗣子若兰，衔精爽之先旨，但攀号而竭诚。爰杖不才，以为铭曰：
帝城之南数里，中有佳城兮闭君子。地久天长无易期，白杨萧萧悲风起。
（录自《隋唐五代墓志汇编》陕西卷第三册）
开元一三六
【盖】
大唐故裴府君墓志铭
【志文】
（上泐）州别驾闻喜县开国公裴府君墓志铭并序（上残）翁庆，字茂先，河东闻喜人也。吏部清通，九流式叙。国史训传，三都（下残）禄不朽，斯之谓欤。先王右贤，我祖翊霸朝之业；国家左戚，府君荷（下残）荣。其源实长，所凭盖厚，人物秀代，礼乐光时。曾祖爽，太中大夫，礼（下残）郎、婺州长史。含之礼阁，骋骥外台，增列宿之景，首群寮之席。祖承（下残）大夫、梓州通泉县令、怀州武德县令。太丘道长，亭伯未工；时主所（下残）为恨。父仲将，云麾将军、右领军将军、□太□卿、右骁骑将军。萧岑（下残）侍卫之力，东都留守、加银青光禄大夫、□□刺史、上柱国、闻喜县（下残）家开侯国，地入王连，李广无双之□，□□□卿之列，亲贤之委，莫（下残）惟良之声，天下第一。府君即间喜□□□纪国夫人之外孙。东（下残）
元子。县主神龙之际，（下泐）其忠孝之心，超於九族，（下残）制旌於国史，此不得而备书。府君□美玉山，承华雁沼，金膏翠（下残）其骄；纨绮襦，无得萌其侈。自然取洁，直置清高。笃学仲舒之（下残）子之宅。以天荫解褐果州参军，甄拔中台参卿军事，选授绵州（下残）主诺，誉流坐啸。改资州资阳县令。
野王戚里，□□长安，玄成大（下残）国。迁洪州豫章县令、扬州江阳县令。洪都新□，□仰调弦；惟扬（下残）理剧。制除豪州别驾。琐琐黄霸，徒重□油之仪，区区休（下残）沂之咏。既而终天礼毕，承重大宗。引进芝兰，荣□花萼。
纂诸子（下残）庙之祠，朝服临牲，{髟易}衣洁俎。桃李茂北□之□，棠棣满西序之（下残）遗，鲍狄咸洎，雅得理亲之道，妙得□□之□。山立时行，义取乐（下残）明成疾，洒埽撤悬，八繇扃和，五祀辍□。以开元廿二年七月五（下残）
舍，春秋六十有八。悼深簪冕，恸□宗姻，同姓临庙，所知哭野，职（下残）夫为图跸域正位，说载除饰。以其年十一月十四日葬於邙山（下残）礼也。嗣子和义、忠义、遵义、尚义、崇义、知义等，斩乌经，惶惶孺（下残）而重鲁，用讠巽德以康侯。其辞曰：
（上残）用象天明，济济邦彦，纪之弥生。为家之实，惟国之桢，南宫拔迹，（下残）临著绩，历官知名。惟扬致理，海沂有声，敢扬令德，永志佳城。（下残）梁涉撰。
（录自《隋唐五代墓志汇编》洛阳卷第十册）
开元一三七
【盖】
失。
【志文】
（上泐）州□□县尉清河崔府君故妻敦煌□夫人墓志铭并序夫人讳□娘，其先炖煌（下泐）州都□□国公公谨之曾□，给事中（下泐）
录事□之长女。□□□□余庆之□行（下泐）禀□公宫，作殡□□，是用归於我高□□公。公讳，清河人也。曾祖□师，祖弘规，（下泐）令德洽闻当代，（下泐）虔奉中馈，（下泐）事舅姑以孝行闻，御群下以（下泐）尝告劳，顷效官瀛博，罢职（下泐）同心以义，式瞻鸣凤之和，既见如宾，更喜维□之庆。曾□偕老，图其永年，何ウ忽以生（下泐）不起。呜呼哀哉！享年卅有九，以唐开元廿二年一月廿三日，终於东部仆寺之官舍。因所（下泐）即以其年十一月廿八日，归殡於河南之北（下泐）权□也。有子曰邻、曰□，□年未冕，怀礼存（下泐）迁□□陵谷□刊，勒於泉壤。铭曰：
公侯之孙，秦晋之□，克配君子，□其家室。遽奄□□，益悲□日，夜台泉户，□□不晓。千秋万岁，□□□□。
（录自《隋唐五代墓志汇编》洛阳卷第十册）
开元一三八
【盖】
失。
【志文】
大唐绛州龙门县尉崔温故妻荥阳郑夫人志文第二兄主客员外郎撰夫人姓郑氏，名意意，荥阳人。亳州长史府君之第四女，之妹也。天与婉，时称圣善，自嫔崔氏，十有七年，降心相从，念德□厚。方期偕老，何遽迁次，与善则那，呼天奚及。以开元廿三年四月九日，终於洛阳进德里第，春秋卅七。以其月廿四日，权殡於邙山西北原，礼也。长女未笄，□男在褓，孺慕丧次，哀伤路人。自伯怀□□之言，在余绝迟归之望。临穴永诀，抚□其摧，因微近礼，以□贞石。
词曰：
行善而及此兮，天道其已，岂命也以致然。将吾殃之累尔。此焉一诀，终天永绝。後事在吾，□忧尔孤，谋尔泉室，龟之告吉。权即女於斯原，尚将见乎白日。
（录自《隋唐五代墓志汇编》洛阳卷第十册）
开元一三九
【盖】
大唐故王夫人墓志铭
【志文】
唐故国子司业赠庆王傅侯府君夫人王氏墓志铭并序夫人姓王氏，其先太原人也。自周传庆，分太子之仙宗；在汉书贤，列司徒之令德。引之无替，代有其人。隋幽州都督琰，生道，官至嘉州刺史。刺史生早，则天圣后称制，至褒州南郑令。分符典郡，则道映一时；弹琴化人，则光照千里。
夫人则南郑之第十四女也。粲然淑德，休有嘉间，母仪妇道，杰为时望，家人邕肃，尝无言。司业当代之宣父也，宠居帝师，恩赏日洽，莫闻失德，光有令名。
虽府君自天降灵，亦由夫人之辅佐矣。以开元廿三年四月廿一日寝疾，终於周京殖业里，享年卅有九。夫人精意禅寂，深悟空门，启手之辰，戒无同穴，是用不於公矣。以其年八月十九日，窆於河南乎乐乡之平原，从理命也。鳞游异处，长乖比目之辰；埋剑殊归，莫从终合之记。孤子奉一，咏蓼莪而孺慕，泣乐棘以崩心，缄志泉宫，孝之终也。铭曰：
尝闻善人，天乎祚□。何此淑德，中年已矣。荣早落，薤挽增悲。铭彼泉壤，永旌孝思。
（录自《隋唐五代墓志汇编》洛阳卷第十册）
№开元１４０
【盖】
失。
【志文】
故人刘君墓志铭君讳廉，字守廉，瀛州束城人也。因封河间，遂□家焉。夫断蛇提剑，鼎命集於西秦；化鸳余绪，衣冠盛於东洛。长源派远，洪流不辏君抱璋之器，挺廊庙之材，数之不通，命之将废，卧沟壑，藏山林，嗟没代而名不称，耻当年而功不立。祖友，唐任并州寿阳县令；父□，轻车都尉，移风之美，鲁恭鬼其深仁；庙之奇，孙武惭其远略。君搴旗绝漠，汗马边庭，酬绩策勋，授上柱国。年侵蒲柳，日泊桑榆，□杖承恩，制授邓州司马。自谓优游五子，共尽囊金；不期运促百龄，遽伤埋玉。以开元廿三年五月十八日卒於私第，春秋八十有二。呜呼哀哉！夫人张氏，黄石灵苗，清河仙叶，南斗干□之匣，共怆俱沉；北方绝代之仪，终悲同穴。即以其年十一月廿一日合葬於平原，礼也。君有五子：景昭、楚、景璋、景璧、景福，并芝兰垒蔼，花萼增荣，前挥後光，琳琅溢目。□承避席，虔奉趋庭，感霜露而崩心，变槐檀而洒血，葬之以礼，祭之以时，人伦之本备焉，孝子之事亲终矣。铭曰：
於铄刘君，逸调不群，出忠入孝，坐啸风云。非吏非隐，遨游临淄，降年不永，地下修文。玄龟卜吉，青乌宅土，前枕沙河，却连荒莽。东瞰蜃楼，西瞻水浦。迁神一＊，安灵万古，垄＊风悲，闲庭月苦，□千年而见日，长刻铭於地户。
（录自《隋唐五代墓志汇编》河北卷第一册）
开元一四一
【盖】
失。
【志文】
题横书於额上。
唐故徐州刺史董公德记之铭公讳娄，字英，陇西人也。昔竹马之期，董狐之後，述若景纯奇俊，汉之规模，远祖衣缨，遂居上党。夫玉移荆岭，温润之色逾鲜；兰列花池，氛氲之气弥馥。祖才，祖德，父审，并光含濯当，气偃文虹，九炼奇锋，已都神宝。公宿格森秀，情神朗逸，行恭孝友，家声久扬。闾里仰其清名，乡党称其模楷。荣期寿考，三乐在躬，制授徐州刺史。春秋九十，不谓晨歌＊路，夕梦□魂，明珠沉汉水之滨，芳桂折蕙香之苑。开元十九年正月二日，卒於家第。夫人苗氏，凝淑态，窈窕奇姿，体含桃李之容，质有松筠之节。昔时君子，穴去一龙；今日身终，巢倾两凤。男守运，少竹童之岁，卓尔不群，韶龀之年，孤标独立。□福仁，孝悌居怀，贞廉在□。风□高树，良木先。开元廿四年岁次景子二月辛亥朔十日庚申，葬於潞府南一里董村东北一里高原，礼也。烟霞明媚，龙岫在其傍；草树参差，光辉於前後。嗣子阿难，岵屺崩□，蓼莪贯髓，返哺之恩永隔，噬指之念长乖。恐陵谷贸迁，勒石铭记。其词曰：
地户掩兮无人踪，泉门深兮夜台空，松柏摧残碑字灭，径路绝兮风云通。孤陇团团唯见月，白杨箫箫□如风。佳城郁兮累岁，青天淼兮劫中。
（录自《隋唐五代墓志汇编》山西卷第一册）
开元一四二
【盖】
失。
【志文】
唐故左武卫大将军上柱国开阳县开国公王府君墓志铭并序公字元楷，太原人也。□□之裔，驾□之苗，代闻忠良，时标英秀。□□淮水，功等泰山。父嶷，体正心恭，居忠履信，终於平州刺史、诸军节度使。公□堂构父业，宿卫大阶，甄孝以兴家，亦忠以干国。洎□元之岁，草昧之年，智者虑谋，勇者思义，故能扫除纷，匡弼（下泐）皇纲於湮沦，济拯人於涂炭。天地再朗，日月重光，虽韩□□於高皇，吴邓立勋於光武，不能过也。解褐拜左金吾卫泾州仁□府折冲，俄而改为左武卫翊府中郎将，寻迁左武卫大将军。任以羽翼之司，委以爪牙之职。虔恭靡忒，刚敫不渝，或佩剑紫宸，或持戈丹禁，逮今年正月十五日，圣上听览余□，恃之翊卫，因之以嬉游，典乐陈仪，堂舍设抵。红旌尽聚，白刃再攒。而公职司未亏，风疾倏至。诏送归第，频锡医药，中使相属，靡绝於衢。不果痊こ，遂薨於道政里之私第矣。长子乾皓，任左威卫中候。天纵聪敏，心蕴孝慈，有苗秀之才，无成实之寿，不幸早卒。次子乾光，任右领军卫中候，哀过於礼，痛伤於怀。夫人韩氏，德以弘心，仁以励志，生以频烦之礼，殁以哀之情，顾□子以声嘶，□空堂而气咽。虽鲁痛哀姜，晋悲任妇，方斯蔑如也。遂□彼生□，慰斯亡魄，乃筑茔於金谷乡邙山，礼也。统飞启路，需转□□，愁云驻以徘徊，悲鸟垂面颉颃。顾松扃而益恨，憩泉路以增悲。铭曰：
飞凫□□，□裔多良。效武怀忠兮翼明主，歼凶殄逆兮极万方。阴阳□□兮人不康，吉凶倚伏兮信何常。拔山扛鼎兮既凋亡，形图麟阁兮声载扬。魂辞华屋兮守丘荒，孀妇悲於修陇，孤子□於高邙。
开元廿四年三月四日终南山人王知微述。
（录自《隋唐五代墓志汇编》洛阳卷第十册）
开元一四三
【盖】
彭城县君刘氏墓志铭
【志文】
唐故彭城县君刘氏墓志铭并序朝散大夫守京兆少尹韦济撰彭城县君刘氏者，讳茂，京兆少尹韦济之妻，开府仪同三司赠太傅之孙，赠卫府少卿之女也。太傅诞生肃明太后，作合於睿宗，门姻帝家，代尊王国。济皇考曰逍遥孝公。伯父曰扶阳温公。皇祖曰侍中府君。四代宰司，父子相继。皇祖妣琅琊王氏，皇妣彭城刘氏。西京帝系，南渡衣冠，人物礼乐，雅论推美。济壮室之岁也，蒙敬慎之教曰：夫合二姓之好者，上以事宗庙而下以继後代，姻不失旧，尔其宗乎。是以后五载，夫人归於我。问名纳采，所承自昔；执馈栗，无逮终天。夫人即先妣之犹子也。慈覆下流，孝恭旁极。恩加一等，宠无二焉。是以娣姒怀和，公妹辑穆，忄晤乐易，宴私嘉淑，阃无外言，房无私畜。以洁苹藻荐羞之品，以成丝麻布帛之事。而后妇功当矣，妇顺备矣。若乃觞称万年，颂献三元，内姻盈堂，庶姜如堵，服被金翠，声节珩璜。若游龙之步漪澜，如韵光之照廊庑。故以仪范五服，瞻迟二门者焉。夫人夙遭闵凶，终鲜兄弟。虽云虹表於天质，琬琰成其日新。而亲鞠育之勤，致劬劳之训者，圣善之慈也。夫人母太原王氏，中年婴疾，早岁嫠居，夫人痛提婴之无能，感曾参之阙养，衣不解带，药必亲尝，荤血誓心，饮食乖节，累足惕息，绵历寒暑，结忧生疾，积疹伤年。
开元廿有一年，济忝国命，起佐幽朔，比翼南洛，和鸣北徂。陟屺长谣，肥泉永叹，疾感霜露，悲断燕秦。夏四月庚戌，忽焉大渐。手未告判，目犹答视，词意精了，晷漏而终，春秋卅有四。长号朔垂，追痛修夜。藐藐童乳，呱呱疮巨，无母何怙？无室何依？彼苍者天，胡宁忍予。秋七月，余自幽府司马削符於常山，三岁徵京兆少尹。夫人历殡所任，後克同归。以廿四年夏四月壬申陪葬於先君茔之後兆。明灵嘉慰，永安兹室，操笔气索，同穴为期。铭曰：
娟娟翠蛾，赫赫朱户，乃圣乃淑，乃今乃古。帝后曰姑，帝尧曰祖，玉笄二八，金波三五。亦既观止，宜尔家人，移孝致极，推义而亲。虚怀婉，广覆温仁，蕙德风偃，兰言日新。嗟余闵凶，遭家不造，荣禄何暮，风枝何早。唯尔好仇，英我宿老，霜雹华秀，麻襁褓。凤凰原兮铜人野，旧乡园兮光椟。玄灵□安兮即宫其下，白岁之後兮谁为前者？（录自《隋唐五代墓志汇编》陕西卷第三册）
开元一四四
【盖】
失。
【志文】
大唐故云麾将军左威卫将军上柱国天兵行军副大使兼招慰三姓葛逻禄使炽俟府君墓志铭并序朝散郎行长安县尉裴士淹撰吴郡陆ぇ书公讳弘福，字延庆，阴山人也。其先夏后氏之苗裔。粤若垂象著明，天有髦头之分；封疆等列，地开穷发之乡。袭广大而居尊，务迁移以成俗。和亲通使，冒顿於是兴邦；保塞入朝，呼韩以之定国。则有大臣贵种，当户都尉，必及世官，作为君长，其或处者，我称盛门。曾祖娑匐颉利发，大漠州都督。镇沙朔而用武，保公忠而竭诚。祖步失，右骁卫大将军兼大漠州都督，天山郡开国公，统林胡而莫犯，司禁旅而逾肃。父力，本郡太守；绍前烈而有光，翼後昆而可大。公幼而聪敏，长而豪杰，於孝友则天资，以功勋为己任。常谓先人大业，克清边塞之尘；壮土长怀，愿赴邦家之难。忽焉投笔，即事戎讠。属十姓背恩，三军是讨，杂类多诈，潜图暗袭。公察其目动，识其言甘。驰轻骑而来[B12H]，戒王师而设备。
为覆以待，夹玫於衷，因执馘以献俘，乃议功而行赏。超等特授游击将军。朝廷复念兹良图，未足允答，明年，拜桃林府长上果毅都尉，又除左骁卫郎将。既辍归牛之地，仍加冠之荣。万岁登封元年，进云麾将军、左威卫将军、上柱国。
忠谨日彰，勋庸岁积。诏充天兵行军副大使兼招慰三姓葛逻禄使。於是临之以敬，董之以威。士马之富如云，戈铤之明似雪。时突骑施怀贰，乌质勒不诚。公密探其旨，且献其状。余孽朋扇，荧惑上闻。以斯刚毅之心，不免谗邪之□。遂贬蕲州蕲川府折冲，仍为黎州和集镇副。东海之尧未察，南溟之羽已摧。天实为之，命可长也。神龙二年十二月廿九日行路遘疾，终於剑州剑门县之逆旅，春秋五十有三。呜呼哀哉！公雄材迈俗，宏略冠时，献马以助军，执兵以报国。伊秩訾之入侍，佩印称荣；金日＊之登朝，封侯藉宠。静言於此，千载同风。夫人沙ヌ氏，封燕郡夫人，从夫之贵也。塞渊其德，淑慎其仪。即以开元廿四年五月十七日葬於长安高阳原，礼也。嗣子<辶山>，左骁卫中郎将；次子，宁远将军、守右领军卫翊府右郎将、上柱国，赏紫金鱼袋；次子温，常乐县闻国男；次子，右威卫果毅都尉，借绯鱼袋；次子震，明威府别将等。高名出群，至性加等。咨墨客之幽思，扬先君之耿光。其词曰：
阴山之下地气良，贤王之昆宗枝强。生我名将护朔方，简於圣主曜帝乡。忠谋必罄业大昌，谗言罔极黜遐荒。开茔反葬卜云臧，刻石纪德永不忘。
（录自《隋唐五代墓志汇编》陕西卷第三册）
开元一四五
【盖】
失。
【志文】
大唐故金仙长公主志石铭并序玉贞公主书中大夫守大理少卿集贤院学士上柱国慈源县开国公臣徐峤奉敕撰仰观景宿，河汉丽其天孙；缅阅虞篇，潇湘降於帝子。则仙岳遥启其碧镂，车秀出於紫微。莫不秩比藩侯，礼同王后，矜荣教舞，恃宠求郎。未有糠秕膏腴，浮云骄贵，悟指马以齐物，归道德以全贞。简册之所未传，斯见於金仙长公主矣。公主讳无上道，太宗文武圣皇帝之曾孙，高宗天皇大帝之孙，睿宗大圣贞皇帝之女，今上之第八妹也。粤若帝唐沓庆重光，故以谋孙翼子，葳蕤典章者也。
公主派贞气於涡水，禀胎教於文姒。其仙姿也，明月吐於锦云；其淑问也，惠风拂於琼蕊。先帝昔居蕃邸时，封西城县主，及登极，进册金仙公主。年十八入道，廿三受法。若夫金印紫绶，县主之荣也；绲带青圭，公主之贵也。固将脱落容服，傲睨徽章，薄＊卉而不顾，想琪林之可掇。皆公主之志也，节也。先帝亦许之，成之。於是曳月帔，震虹瑛，谐金阙，阶玉京，师大宗，位上清，荐环，刻金名。侣九仙而高视，齐十圣而忘情。不亦休矣。暨主上嗣升大宝，仁先友爱，进封长公主，加实赋一千四百户焉。仍於京都双建道绾。馆台北阚，接笙歌於洛滨；珠阁西临，聆箫曲於秦野。虽宠光荐及而冲用块然。讽蕊书於紫空，披云篆於碧落，饵四明之氵勺，炼五气之牙。金华王妃，风游烟会。然则长生之药，析王母而未逢，掩心之镜，访秦宫而莫睹。遽夭三元之算，不尝四劫之爪。鲁馆长虚，平原徒在。姑山永а，游海莫追。以壬申之年建午之月十日辛巳薨於洛阳之开元观，春秋有四。越以景子之年七月己卯朔四日壬午，启旧茔而自洛，即陪葬於桥陵，礼也。宗正假节，蔺台护驾，象物空陈，天倪永谢。十绝霞翻，五云奔，鸿惊洛浦，鹤舞吴轩。指横桥於西镐，陪毕陌於北原。皇女台兮寿陵园，松声日暮兮何言。其铭曰：
士师典刑，政理以平，柱史作吏，道德垂嗣。克诞天孙，允怀仙志。白云紫，休应希微，星披婺彩，月皎娥晖。寿驻昌容，道高众爱，孰继仙籍，价先帝妹。
蔑彼钓缗，捐其绲带，首冠霄冕，腰鸣山。鸾步瀛宫，凤迎芝盖，以今视古，秀出千载。火炎易灭，台高易倾，悟兹为诫，怡然解形。神辞洛浦，箫去秦京，文园陪葬，法侣伤情。惰伤涕泗兮徒滂沱，山陵相望兮郁嵯峨。□字生金兮岁月多，荒阡日暮兮将奈何。
开元廿四年太岁景子七月己卯朔四日壬午梁州都督府户曹参军直集贤院卫灵鹤奉教检校镌勒并题篆额（录自《隋唐五代墓志汇编》陕西卷第三册）
开元一四六
【盖】
大唐王故细人渤海郡高氏墓志之铭司空上柱国王守礼书洛阳县乡贡进士王蕃奉教撰
【志文】
监於春秋，寅酌诂训，择邦嫒，精求淑女，树彼风化。是以国君之制，有三归焉。损益异宜，不相沿袭。略其同之选，迹其所由，细人即侄娣之谓也。讳淑佥，字＊奴，渤海人。唐分四岳，肇洪源於滥觞；齐委二卿，擢修干於合抱，代济其美，不陨其名。曾祖裕，皇任澄州刺史；当无为之朝，处共理之地，每推诚以徇物，岂役智以矜功。慕长者於刘昆，狭中孚於郭。祖智惠，皇任汝州司法参军；正以闲邪，直以驭枉，循三尺之律，不为摧移，按五刑之科，亟闻阴德。父思业，吏部常选；负廊庙之材，耻居常调；轻州县之职，且乐田图。高门之庆，归於细人矣。银汉降灵，彩云孕质，雅渐胎教，天生丽容，保傅无所施其能，粉黛不足增其美，膏沐箴诫，狎玩组训，葛覃之咏既彰，关雎之思何远。
邻国大王，位尊齐楚，德迈平，媒氏而委禽，备少姜之盛典。年十八，开元五年七月廿七日归於我。自结朱邸，甫艳青春，一偶坐於筐床，便假词於同辇。
乃退而称曰：女谒上僭，则粢盛不修；冒宠专房，则胤嗣不广。於是奉元妃以肃敬，睦诸下以柔谦，淑慎其身，先人後己，演贯鱼之序，陈授环之仪，喜愠忘怀，与物无竞。随珠耀掌，方欣母贵之荣；夭桃在颜，遄兴爱＊之诫。固辞恩幸，退处幽闲，悟泡幻之有为，遂虔诚於妙观。繁钎缉缕，错综真容，日居月诸，服勤无倦。姊婿莱州昌阳县丞王玄悦。细人以天伦至重，孝友情深，义虽爽於归宁，理或申於同气，企子之望，实获我心。觐伯姊於莱夷，别爱男於都辇。留欢己滞，回靶未从，目蜃楼而骨惊，歌式微以窃叹。鸣琴罢曲，怨将＊而思盈；落日沈辉，嗟倚门而不见。因兹遘疾，奄弃生涯，忧能伤人，意可悲者。开廿三十一月七日，终於昌阳县之公馆也，春秋三十有六。海隅僻壤，山川几重，寝疾薨闻，临丧靡救。倍切安仁之思，弥伤奉之神。至若绕梁之声，马上之曲，朱唇微动，超北方而更新；玉手才挥，遇西施而知美。绝广陵於昭代，阳春於夜台。人琴两亡，见於斯矣。即以开元廿四年八月廿三日，归葬於东都偃师县首阳之原，礼也。哀子承宽，初家人未之告也，振彩衣而陟屺，方悦亲还；咏自华以慰怀，伫申孝养。
及灵轩委户，旅榇充堂，殒辟崇朝，苏而不寤。虽高柴泣血，曾子绝浆，徒列孔门，讵齐纯至。且铭以诔德，书以饰终。德俟铭而美彰，铭待书而善发。长卿何幸，过听梁园，下惭能诔之才，上辱天人之翰，辞不获命，敢述铭云：
传称嘉偶，诗美齐姜。宗卿胤，弈叶其昌。爰诞今淑，作嫔於王。梦兰袭庆，悬弧表祥。曰我伯姊，在天一方。孝思罔极，情深陟岗。吉凶回手，神理微茫。云消巫岭，雨散高塘。新声掩抑，妙曲摧藏。永怀李，翻恨韶光。
河南府河南县感德乡人李仙琦奉教镌开元廿四年岁次景平八月戊申朔廿三日庚午，营送终安葬之礼也。
（录自《隋唐五代墓志汇编》洛阳卷第十册）
开元一四七
【盖】
尚君墓志
【志文】
大唐故尚府君墓志铭并序君讳袁，汲郡人，太公之後也。厥初启族同官命氏，望高诸首，禄厚群僚，致使功盖一时，名流千载。迁祖□火之传芳，唯子唯孙，以礼乐而沿袭；可谓任君河朔，游践魏都，乐土漳滨，神钲任镇，於是辞荣任性，遂为此邑人矣。曾祖元珍，祖登宾，父行满，并以道冠九流，德该十哲，志标松竹，操邈风云。加以乡闾取则，居正忠怀。惟君动止柔和，深沉器宇，言成规矩，礼乐如宾，色养尽心，威可则。春秋六十，去长安四年八月十九日，＊於私第。夫人赫连氏，兰闺内训，契合母仪，四德无愆，三从有志，怡颜温色，慈孝日严，时年八十有六，开元廿四年岁在丙子五月庚辰朔十日己丑终于家室。以其年八月廿五日，葬於滏县西南廿里武城之□平原，礼也。其地傍连紫陌，斜亘青山，却眺神钲，前临漳沼。嗣子景略、景进，毁不灭性，悲轸五情，思报劬劳，哀缠今府，营建宅兆，卜窆安灵，刊石纪功，以光幽穸。词曰：
□□之始，运合□昌，生灵可验，代载贞良。因官命藻，□池芳□，流河星朔，藏在邺傍。其一。□有盛衰，时逢否太，落景西倾，阅川东迈。器遂年销，珠从掌碎，人虽过去，其神如在。其二。
（录自《隋唐五代墓志汇编》河北卷第一册）
开元一四八
【盖】
失。
【志文】
唐故尚乘直长裴公墓志铭并序公讳瑾，河东闻喜人也。厚土宣汾，长源并庆；皇天祚晋，霸国多贤。洪勋宝臣，人无虚世，以暨我王大父曰朗；朗，宋州别驾，生我大父曰晟，复州司马；晟生我烈考曰顺，濮州长史；一门三代，异秀齐芳，徵上卿於吾家；贰诸侯於下国。公即濮州长史之元子也。能修人事，谦居物下，虽□籍於旧业，何莫由乎渐阶。解褐授幽州军事，又调□州司功，虏塞□□，主将受令於孙□；汉□雍，太守归政於岑公。次授尚乘直长，仆臣司正，车与马谋。东野之材，期善御以宠艺；西郊之□，何败物而先秋。寝疾无瘳奄游大暮。春秋五十六，以开元廿四年七月廿三日终于长安之私第，复以其年十月廿四日殡於万年县崇道乡所，龟筮从也。能言之孤，伤不候泣；好礼之妇，不绝声吊。虽行路感而铭曰：
□通在躬兮谓复其始，丛数云瘁兮言从在耳。甫及泉兮非旧里，幽石朽壤兮千万祀。
（录自《隋唐五代墓志汇编》陕西卷第一册）
开元一四九
【盖】
失。
【志文】
唐中散大夫守秘书监致仕上柱国慕容公墓志铭太子宾客博陵崔□□□公讳，昌黎棘城人也。其先有熊氏之苗裔，慕二仪之德，继三光之容，遂以慕容为氏焉。自晋鼎东迁，燕旗南指，□龙兴□亡□中原。十代祖恪，负荷顾命，德比周公。高祖绍宗，翼赞经纶，勋侔管仲，代有英杰，郁为□宗；曾祖三藏，周金紫光禄大夫、隋淮南郡守；祖正言，皇朝卫州长史；考知晦，皇朝太仆少卿，汾州刺史；弈载休业，重光茂范。公幼有成德，至性过人。先夫人河南费氏，早殁。公年方婴稚，哀号孺慕，见者悲伤。事继母韦氏以孝闻。慈抚弟妹，友爱周给，慷慨许与，义感风云；从容闲和，仁及草木。有叔宝之仪表，兼安仁之词翰。言资信立，行以直闻，简弃□苛，激扬忠烈。少以明经游太学，从祀明堂，除同州参军，迁左玉钤卫兵曹参军，转永康陵令，亻黾亻免弱岁，逡巡下寮，虽宏量未申，而休声克著。朝廷钦焉，擢拜左御史，□监察御史，寻迁本台殿中侍御史、内供奉。有僧惠梵者，左道之魁渠也。崇聚货财，交结□习，贿通贵主，赂人宠臣，公肆奸回，莫之禁御。公廷奏其罪，为凶党所斥，出为密州员外司马。
今上即位，诛极群丑，甄扬正人，加朝散大夫，徵拜左御史台侍御史。朱绂斯皇，骢马来於东道；白简旋止，击隼龚於南宪。台阁增气，风霜凛然。转主爵员外郎，仍兼侍御史。铁冠余雄，锦帐推妙。寻迁主爵郎中，俄转吏部郎中。审五等之封拜，清九□之秩序。迁长安令。威慑权豪，惠流□庶。迁河南少尹。既佐雄剧，尤称干理。丁内艰，哀毁□礼。起为吏部侍郎，德举也。□侍御史王旭挟邪纵慝，估宠作威，豕行负涂，无往不突；虺□於辙，莫之舆□。上闻其奸，委公绳按。
公置诸深议，投畀遐荒，群□乃安，朝伦载睦。改□革弊，举不遣才。以忤时宰，出为海州刺史，俄迁州刺史。东临渤海，政剧乱绳，北走邯郸，众殷举被。导德齐礼，老安少怀。朝廷休之，徵拜刑部侍郎。俄□户部侍郎。原情察狱，五刑无着；理财正词，九赋咸□。俄以疾辞。主上义在旌贤，恩深惟旧，屡□中使，兼赐药物。就拜同州刺史，又迁秘书监。锡以半秩，仍许归闲。天不留，开元廿四年六月廿四日，终于东都殖业里第，春秋六十有八。惟公内行纯著，大□克扬，尽孝於家，竭忠於国，宜谐具赡之望，况□论道之同。而沉瘵伤年，清途中谢。悲夫！□以其年岁次丙子十月己未朔廿六日壬申，葬於东都北邙之原，礼也。
吊祭赙蹭，宠□□焉。夫人博陵崔氏，陵川令孝康曾孙，万年丞世怙孙，赠豫州长史恭嗣第六女。□懿端庄，柔明闲淑，六行兼善，四德光敷，□义穆於承尊，宣慈形於训後。封博陵县君，从秩也。以开元十二年六月廿三日先终于京亲仁里第。春秋有二。权窆於万年县之东原。今迁焉。有子率更寺主簿随，□州录事参军事损，并孝思罔极，永怀扬名，痛感泉□，忧深陵谷。乃刊贞石，以志幽埏。其词曰：
轩辕锡胤兮幽燕祚国，累仁积善兮诞生休德。外贲令仪兮内融达识，忠孝纯深兮好是正直。能致其身兮能尽其力，亦既从兮克扬厥职。奉上竭诚兮当官正色，人代□谢兮宠禄未极。我有嘉偶兮行为嫔则，□伤沦夭兮庆流燕翼。松椟萧森兮埏＊冥默，立名□朽兮托之篆刻。
子婿左卫录事参军陇西李良辅书犹子鼎篆（录自《隋唐五代墓志汇编》洛阳卷第十册）
№开元１５０
【盖】
失。
【志文】
大唐故海州司马赵郡李公墓志铭并序君讳君会，赵郡人也，太上老君之後。祖﹀，父惠，并器宇淹通，风标迥拔，琴书纵志，礼乐居怀，道化一门，庆传後嗣。岂期运毕穷泉，翻及清居之叹，以开元九年十二月廿四日，时年八十二。夫人太原王氏，以开元七年十二月十五日，时年七十八。夫人渤海南氏，以开元廿四年四月十一日，时年七十四，并同终於河南县修善里之私第。有子三：孟僧大超，仲仁献，季仁寿。呜呼！秦医不理，膏荒之疾以成；齐客去瞻，腹腠之徵将结。以开元廿四年十一月十五日合葬於河南县龙门乡龙门北洛水南之野。双桐并死，两剑俱沉，西山倾兮夭折拄，东海变兮水为桑。勒贞＊兮陈旧迹，淼终古兮播遗芳。其铭曰：
龙门北兮坟垒垒，冠盖殁兮皆归此。代将谢兮不可留，素车白马兮使人愁。
伤爱弟兮多惨，感嗣子兮胡毁瘠？攀松路兮泣霜风，仰泉台兮固幽石。
（录自《洛阳出土历代墓志辑绳》）
开元一五一
【盖】
李君墓志
【志文】
唐故李君之铭君讳忠，字奉光，远之赵郡人也。因曾从官此地，遂为襄垣人焉。昔夫指树开源，感神涂而涎应；谈玄人道，湛虚寂而冲仙。君之厥宗，可略言矣。祖卿，令誉朝廷，栋梁家国，以贞观年，授朝散大夫。父丘，孔夫子之嘉名，讳同钦慕；阮先生之莅职，耻禄居荣。以天授年中，擢步兵校尉，惟君文质彬彬，威仪侃侃，梦叶松生之兆，官不虚名；才同掷果之容，盛谈何有。以长安年中，擢昭武校尉。
加以北燕山北，虏敌蜂归；南岘山南，蛮陬蚁伏，岂谓两楹惊梦，易篑伤心，芳兰早败於盲飚，梁木忽摧於华宇。春秋有九，终於官舍。夫人陈氏。采掇其勤，组纟川为事，似适靡芜之路，奄归蒿里之尘。春秋六十九，殒于私。以开元廿四年岁次景子十一月景子朔廿一日景申，合葬襄城西南平原，礼也。铭曰：
飘兮紫气，忽尔升遐，辞柱吏兮长不返，度函谷兮赴流沙。幽魂此逝归何虐？□□天关太上家。
嗣子令琛令望令英（录自《隋唐五代墓志汇编》山西卷第一册）
开元一五二
【盖】
唐故常君墓志之铭
【志文】
唐故常君墓志铭君讳玄，字式雅，望本潭怀，迁於上党，暨乎家近漳水，是得标为潞城人也。
呜呼！何期命□为双操自□□□□哉！曾祖君拟，并高尚其志，松竹洁父□迥秀丽，山岳雄才度包情，不宦於众班，苟无心於畎亩。君春秋五十有九，以景龙三年五月二日遘疾，卒於家。夫人太原王氏，春七十有八，以开元廿五年正月十日卒於家。粤以开元廿五年岁次丁丑正月景子朔廿五日，遂合葬於府城西北里安昌村西南百步之原，礼也。嗣子洪昌，恐荒郊岁久，坟墓年深，故勒其铭，标为千载。其铭曰：
垒垒孤冢，寂寂荒郊，永堕泉壤，狸丛谁□？乃为铭曰。
（录自《隋唐五代墓志汇编》山西卷第一册）
开元一五三
【盖】
失。
【志文】
唐故上柱国云府君夫人武氏墓志铭并序君讳感，字神感，其先彭城人也。昔轩辕为天子，以云纪官，官不易方，因以命氏，代袭组，荣迁郡邑，源流羡衍，故今为太原文水人焉。曾祖光，齐任徐州录事参军；祖志，骑都尉；父，护军。君子藏器於身，俟时而动，故能世济其美，不殒其名，则垂裕後昆，实禀先训矣。君忠肃自天，仁明继体，义立乡党，信归友朋。戚属赖其孝慈，军旅藉其雄杰，艺能通洽，谋用兼称。其临财也无苟得之心，其临难也无苟免之虑。所以闻敌贾勇，乘危效节，殄彼狂寇，克成大勋。制授上柱国，畴厥庸也。行藏合理，出处用能，进许国以成名，退存身而育德。遗荣绂冤，守道丘园。而景命不留，岂才竭□用。呜呼哀哉！春秋五十三，天授元年九月三日，＊于常乐里之私第，权殡于金城村西南。夫人沛国武氏。淑质贞良，仁心惠爱。其从夫也允充妇道，其训子也先著母仪。中外聿修，远近无间。服兹众善，谓保永年；神明不测，溘先朝露。呜呼哀哉！享年七十五，以开元廿五年二月廿三日，终于旧居里第。以其年三月廿八日，合葬于金城村西北二里之乡原，礼也。嗣子义琳，恋忉劬劳，悲深罔极，庶贞芳永固，恐陵谷变移，勒石玄宫，用光不朽。铭曰：
天尊地卑兮夫妇之道，既明且哲兮谓获偕老。□□抚孤兮彼穹昊，死则同穴兮神期是保。
（录自《隋唐五代墓志汇编》山西卷第一册）
开元一五四
【盖】
大唐故李府君墓志铭
【志文】
大唐故右威卫将军李公墓志铭并序君讳吉，字遮，海北人也。父任。右领军卫大将军第三子也。族望东瀛，因功见宠；派流西邑，官临武职。祖父相承，俱蒙擢用。咸称帷幄之臣，直矢伏於八荒，曲弓威於四海。以开元五年五月三日卒於静恭里之私第也，春秋卅有三。
其月廿三日权殡於京兆府万年县龙首原之礼也。何期遘斯笃疾，良医不救於危魂。
其词曰：
明明我祖，骋威静戎，邈邈孤标，竭节而忠。邦之柱石，万代功融。
开元廿五年岁在丁丑五月甲戌朔，廿三日景申殡。
（录自《隋唐五代墓志汇编》陕西卷第三册）
开元一五五
【盖】
失。
【志文】
大唐故监察御史天水赵府君墓志铭并序君讳陵阳，字陵阳，其先天水上わ人也。曾祖，隋□阳郡守。祖礼舆，皇制授许州临颖县丞。父贞固，皇朝徵授幽州宜禄县尉。君幼闻过庭之训，非缺乡曲之名。□力而恭，承家奉国。君子曰：赵氏之子，其殆庶乎！年十有九，孝廉充□，一举登科。时无中人，自强不息。以儒则藏器，以道则养恬。议者多称寡欲超於鲁芝，临政掩乎李胤。寻调补相州邺县尉。君尝曰：夫礼不充，＊□富贵，□之黄绶，岂谢朱门。无何，缘亲累贬秦州参军。会恩昭洗，量授赵州平棘主簿。
孙楚不群，仇香播美，卫叔宝之理遣，曾无愠色；杨伯起之玄范，唯励清猷。於是以清白著闻，为皇华振拔，则按察使萧嵩差摄冀州武邑县令。凑乎弦歌，移厥风俗，□□良宰，旋充□□，德懋懋官，功懋□赏。遂改蒲州河东县尉，昭其能也。王事靡盐，敦在亡之节；我心匪石，守抱之理。清白又闻於远迩，使司皆仰乎□□。於时淮南道按察使元光谦持奉才行，还充判官。是知举贤任能，讲信修睦，公家之事，知无不为。又转京兆府新丰县尉，俄拜监察御史。佐牵丝之化，畿甸乃清；擢执简之班，宪台惟肃。以今年四月九日遇暴疾，终於洛阳尊贤里之私第，时年五十。呜呼哀哉！即以□年十一月十五日，窆於河阳县河阴乡之原，先茔，礼也。同谢尚□无男，□嗟棘折；若蔡邕之令女，尝辩弦声。妻荥阳郑氏，有＊其实，迨乎□兮；居巢忽离，同穴增感。歌悲□□，诗□柏舟，□□□□，□旌□□。铭曰：
（上残）宦匪躬绢（下泐）谬降年不长，庐杖（下泐）
开元廿五年岁在丁（下泐）外甥前乡贡明经□□□（录自《隋唐五代墓志汇编》洛阳卷第十册）
开元一五六
【盖】
大唐故韦府君墓志铭
【志文】
唐故京兆府长安县尉韦府君墓志铭并序朝议郎行京兆府万年县尉苏亻宛撰韦氏之先，商伯之後，周则以国受族，因家彭城；汉则以儒继相，爰谍京兆。
故君为杜陵人也。君讳最，字豁达，後魏侍中右仆射，周大司空、郧国公、赠太傅、雍州牧、文襄公孝宽之玄孙；隋内史诗郎、民部尚书，皇谏议大夫、黄门侍郎、武阳郡开国公津之曾孙；皇职方员外郎、潞王府司马、寿光县开国男、赠同州刺史、礼部尚书琬之孙；皇通议大夫、昭陵令、金乡县开国男、赠太府少卿才绚之子也。膺盛业之绪，体至仁之德，童不挑挞，长而清明。以书、诗之正风，礼、乐之雅节，回、赐之科首，游、夏之用心，遂补崇文生，对策登第，授岐州岐阳县尉。无何，丁内艰。服阕，转绛州龙门主簿，复调补京兆府富平县尉、长安县尉，皆允厘纲目，施以忄政。人不黩己，神其之。ウ然而亡，孰谓歼善。
春秋五十，以开元廿五年九月十四日终于道政里之私第。其年十二月三日葬於毕原大茔之东南，礼也。公器深内融，机动外发，含虚受以能照，履直清而自检。
为善可举而不近於名，出言有裕而不诬於禄。凡更四秩，其政一贯。居必大理，去而益思，且畿甸之爱，昭其声也；省赋而归厚，忌劳而使悦。京邑之美，用其誉也；摧刚而得柔，诘奸而易暴。故信义之重，朋寮所穆，孝悌之心，闺门以肃。
宜其克享三斋，员来百福。何短龄之愆应，而大名之莫复欤？噫！公之子曰士伦、士等，泣血无时，饮浆已绝。加石建执丧之，殆冲死孝之忧。公之妻曰河东裴氏，痛深崩天，礼则哭昼，永怀恭姜之誓，独守宣文之书。以甫有期，祖庭将晓，爰近先城，即安明神。列子孙百代之墓，感春秋四时之享。此焉终古，孰仰遗风。吾之同官，尝试述美。赵文兴叹，已归士会之名；郭有称贤，无愧伯喈之颂。其词曰：
汉为一经，魏雄三辅，倾倾相国，肃肃吾祖。後有荀龙，伊称贾虎，理人操剧，当代作矩。彼天云昧，而子何估？旧域泉深，新坟月苦。郊为近蜀，乡曰有杜，仁本乎心，哀哀负土。
（录自《隋唐五代墓志汇编》陕西卷第三册）
开元一五七
【盖】
无。
【志文】
砖。墨书。此墓砖经两次书写。第一次即载初元年张运感妻墓志。
此次浓墨重写，文字稍异。
故西关镇将张君志铭维开元廿五年岁次丁丑十三廿六年庚寅岁正月六日葬，月十三日沙州故西驹镇将张（下泐）
（新疆考古所藏志，录自侯灿《解放後新出土吐鲁番墓志录》）
开元一五八
【盖】
失。
【志文】
大唐故人处士王府君墓志铭文并序夫明造化权舆，陶钧庶品，阴阳为□，万物□□，合散消息，安有常则，其不命同风烛，气等浮泡，去□不定有焉，生□□□者矣。君讳仁□，其先太原人也。爰丞□郎，芝兰擢秀之家；远镜宗□，弈叶簪裾之胄。惟君性寂淳素，意□忠贞，志乐山水，得硕人道轴之□；不求名利，好□□琴书之趣。自从绮岁，事亲有□□之□，暨至老年，敬爱□□□之养。於是行谈五孝，义感三荆，媲芳迹於田真，侪懿酞於曾子。故能立信立行，克□克嶷，风神不挺，器宇深沉，乡党称其楷模，里道其令□。於是其平如砥，其直如□，夙播温良，早怀恭俭。注注含万顷之度，昂昂□□□之姿，可谓如如璋，今闻今望者矣。君乃敬崇十善，早悟三空，精进□开，道心无思。及其杖鸠之齿，祚昌鲐背之年，准制受越州司马。何忽积善余庆，梦奠两楹，＊起膏盲，俄缨二竖，遂以开元廿六年岁次戊寅三月己巳朔十一日己卯＊於私第，春秋八十有三。即以其年四月四日，殡於相州西南五十里雁壁村西北二百步高原，礼也。左连惠果只园之□境，镇在西带牟山孙和之仙岩斯在。嗣子思钦、思训等，恐田成碧海，水□苍山，故勒，刊兹琬琰。乃为颂曰：
謇謇贤良，乾乾君子，惟忠惟孝，立仁立义。里布行，乡闾□美，其了如，其平如砥。存信画一，心中莫二，不谄不骄，知足知止。其一。如何穹昊，丧此枢机，言念君子，君安虑危。重兹一诺，行必三思，年随逝水，命逐□□。
左之右之，念兹在兹，以白鹞□作，青鸟启繇，嘉祥杂Ш，於何不有。□士星□，□公日就，一勒铭志，千龄不朽，叶暑往而寒来，同天□□□□。其三。
（录自《隋唐五代墓志汇编》河南卷第一册）
开元一五九
【盖】
要君墓志。
【志文】
唐故要府君墓志铭并序君讳志，名行，琅耶人也。远祖徐州要离之後。曾祖讳仵朗，祖讳君连，父讳行，名志，随薄官之余风，氵瓜汾阳高俗，三晋壤垂棘之璧，七代邦桐之，气志道以传芳，君执拳而掌姓，因兹手记，浩德扬名，马猎加坟，得梁鸿之隅，穸仓鹰隼，集翅击启。而重闱门招侠容之宾，路赠行粮之礼，风谈许乐秀披云，琴书志抱於山泉，樽酒流霞於稽玩。君年未居高，忽焉大化，掩从风烛，俄电石光，春秋五十四，即以景龙元年九月二十日卒矣。夫人樊氏，居高淑态，□问家藏，四德传芳，母仪成则。开元廿年十二月二日，扳授郡君。婆以苟老推年，期颐养岁，天命将毕，地户扃开，後长夜之泉门，惨佳城之□□，即以开元廿六年四月一日终焉。以其月二十九日，与君合葬於晋安乡索村西南一里之礼也。鸾飞绮徙，影合蛟迥，□吼成龙，雄雌偶＊。嗣子玄福等，悲缠薤露，切贯风□，伤权九断之交，目送丧明之泪。恐陵迁谷徙，海变河移，刊石裁铭，将传嗣记。
词曰：
悲萦晋水，思结梁山，魂归厚夜，不奉神颜。情想众终堂□□攀哀哉孤垄，□□幽闲。
（录自《隋唐五代墓志汇编》山西卷第一册）
№开元１６０
【盖】
唐故韦府君妻裴氏铭
【志文】
唐故长安尉京兆韦府君妻河东裴氏墓志铭并序维唐开元廿六年九月己未，故长安尉韦府君妻裴氏卒。粤仲冬壬寅於府君之茔，从周制也。夫人河东闻喜人，太子家令敬忠之孙，京兆尹观之女也。家世忠肃，生而淑慎，既笄归我，静德幽闲，早丧二亲，积悲成疾，所天又陨，不有其生。因哀恸呕血，缠绵不起，嗟乎！深诚所感，逝没相寻。迨夫人属纩之辰，即府君祥缟之月。嘻！杞梁之妇，恸以崩城。息君夫人，誓将同穴。可胜言哉！惟夫人经始一德，勤辛二纪，躬俭节用，处薄推丰。怀和有均养之美，正性无专房之黩。娣姒以之睦，长幼悦其仁。闺壶之，勤兹六行，丧纪之数，加人一等。
可不谓深乎？稚男弱女，哀哀穷慕。一岁有三年之丧二。曷永言情事，生人之苦，敬叙徽音，志之泉下。铭曰：
夫妇之道兮人伦之极，于嗟夫人兮终始不忒。
（录自《隋唐五代墓志汇编》陕西卷第三册）
开元一六一
【盖】
失。
【志文】
维大唐相州林虑县故处士张君墓志铭并序君讳余，字庆，南阳白水人世，张平子之後胤，在汉□□见称，居魏干戈定国，星罗远播，仙承芳，祖述门庆，可略言矣。曾祖平西将军，祖三司仪同。
父仁，丘园不仕，□武好文。惟君杳枝引派，玉叶传芳，语必端辞，言无二□。
州县钦其雅亮，四海敬其能仁。忽以开元廿五年八月二日薨於私第，春秋六十有六。男女悲恸，苦雾为之氤氲，房夫哀深，愁云为之昧晦。夫人马氏，贵族余苗，闺门早秀，少为宗礼，长则母仪。姿质仙妆，比西施之难疋；花容婀娜，并南国之无双。今以开元廿六年七月十日＊於兰室，春秋六十有五。岂为山枯玉碎，水咽鸣珠，子女号兆，孙侄哽咽。以其年岁次戊寅十一月乙未朔八日壬寅，合葬於县东北十五里陵阳村东一里平原，礼也。少无子息，养侄为男。马嘉意、罗汉等，襁褓门建，家承胤子，温床扇枕，采兰俸橘，昼夜无，力田获穗，远近肇牵，一层三省，与亲无异。女夫董崇俊等，并痛极践霜，悲深扣地。恐高山变海，深谷为陵，故勒为铭，其词曰：
暮辞旧室，朝入新堂，芳馔百味，歆此馨香。其一。□忻三乐，俄沈百年，兆龟□地，乘马开泉。其二。
（录自《隋唐五代墓志汇编》河南卷第一册）
开元一六二
【盖】
失。
【志文】
唐故裴府君墓志之铭并序君讳崇礼，字崇训，上党人也。曾祖彦芝，祖仁笈，父崇礼，散诞丘园，躬耕不仕。执心恭谨，孝义居身，禀质温和，性惟纯实，情深慕道，处世如空。先业果微！今时遘疾，未终遐寿，风烛忽凋，野鸟入室，η人将丧，以开元廿六年十月八日终於家第，春秋五十三。呜呼哀哉！孤子八郎，瞻言风树，载切荼蓼，越大唐开元廿六年岁次戊寅十一月乙未朔八日壬寅，葬於潞府城东五里上党县移风乡石曹村住宅西北一里平原，礼也。幽宅永毕，彼苍何拆，岂究万一，用极哀思。铭曰：促矣生涯，迅乎过隙，不限贤圣，同归窀穸。一代丘陇，千年松柏，惜哉芳音，题之圆石。
（录自《隋唐五代墓志汇编》山西卷第一册）
开元一六三
【盖】
大唐故李府君墓志铭
【志文】
唐故蒲州猗氏县令陇西李府君墓志铭并序公讳景由，字逸客，陇西成纪人也。始系本枝，伯阳中抚，封於姑臧，後淳耀乎有凉，粤武昭王玄盛者，皋君为□叶矣。天下之人谓之甲族。大王父隋汉阴县令讳君＊；烈祖灵昌令讳义玄；显考朝散大夫元城令讳嘉胤；世生哲，以懿文德。君禀元统和，逸异英爽，不羁长迈，振迅初载。追骇电，翼ざ风，徘徊朝阳，下饮碣石。一鼓志乎学，余地博□文，交游诸公，笼罩先达，名声籍甚，有神童之号焉。数年，在总，应神童举。高宗亲自召见，因上便宜十余事，兼诵诗雅，音动左右，听者竦然。上顾中书令郜处俊等曰：今之甘罗、项橐也。殿□咸呼万岁，贺圣主之得贤。由是起家，拜太子通事舍人。褒异也。加□□在储副，诞育皇孙，莫府特开，官属皆眩拜君太孙府从事。故愍怀左右称得正。武氏燕喙，府诛官贬。出贬泾州司兵参军，从例也。永淳之季，祸福速战。役补越州都督府功曹，稍迁益州大都督府士曹参军。皆非其好。时逆臣朱待辟、苟抱节等图覆成都。其事发觉，天后大震。冠盖相望。长史姚公委君典治大狱，多所全活，刑无冤滥。识者知邴吉之病已，袁安之世兴。秩满，拜洛州司仓，未上，出宰猗氏。
化偃人休，全晋之郊，始闻弦歌矣。以开元五年四月十二日遘疾终於东都归德里，春秋五十有四。夫人范阳卢氏，监察御史昭度之孙，朝散大夫、梓州司户诩之女。
年十有二。以仪於君，始称妇□，移孝终用，劳而训子。更受首楞严三昧，以诣宗极云。随子大梁，以十九年十一月廿一日终於封丘之官舍，享年六十二。粤廿六年十一月十五日合於偃师首阳原先茔之东，书顺也。长子伟，不仕；次仲，前孝廉，先夫人卒；次侨，榆次尉；次何，左武卫骑曹参军，性至才英，尽心封树，敢布先列，爰咨词儒，是用砻介石，书之云尔。铭曰：
长源接天，以宗四渎，盛德弈世，以高百族。夙成英挺，生知疾速，词敷帝庭，神照君屋。才通甲观，载谣门木，竦辔方驱，大舆脱辐。其掾梁益，再靖奸凶，兵狱重难，乃自为功。泉涌现转，硕尽精通，六五屯膏，翰音愈穷。朝发兰畹，□宿松风，招邀禽尚，引喻鸾龙，微微太丘，适增其放，孜孜衮职，将以德让。报效何如，斯文遂丧，才高於寿，位不充量。畜云丰澍，积秀生良，收子斯应，幽灵复光。原深景亳，土厚尸乡，新阡旧兆，终古相望。
（录自《考古》一九八六年第五期）
开元一六四
【盖】
失。
【志文】
维大唐故宋君墓志并序君讳祖堪，师宋。曾祖宋元景，父悬孙宋思，妻秦三娘。相州邺县西万春乡艾□村，去邺都七十里，葬於村西南平元里也。东望至台之观，西有子推之庙，南至石径之门，北乃漳滨之水，寓闻遇凄凉而转馥，三从之美，钦顺居心，四德之功，瑶台渌水，方饣芳容仪，何其轻光度隙，弱草西尘，玉兔阴，金乌入掩，阴□尼父将亡，奠楹间宇。是知去留代分，生死□因，秦药汉香，定知无验。开元廿六年十月卅日卒於私第，春秋六十有二。西带梨滨，＊鲸溃跃；东瞻魏邺，瞩余阁之崎岖；旧之巍岌，於此长埋玉貌，永瘗金躯，绮帐魂销，虽闺影灭。恐山回水易，地泻天倾，故勒前文，乃为铭曰。
开元廿六年岁次戊寅十二月甲子朔。
（录自《隋唐五代墓志汇编》河北卷第一册）
开元一六五
【盖】
失
【志文】
唐故上轻车都尉王府君墓志铭并序君讳仁，字福，上党长子人也。且建德受氏，只以太原，□派引源流，奄宅亡党，徵诸谱牒，粲然可观。曾祖彦，祖寿，考德，乃祖乃父，如如璋，并高山万仞，洪河千里，作人之范，为世之程。君自幼及成，砺名砥节，道德□礼，谦卑饬躬。检身得求备之誉，任质多不器之善，又学三冬，徒称足用；折冲万里，有果深心。册勋至仁轻车都尉。呜呼！夜警＊，才欣投笔；晨歌曳杖，遄梦奠楹。开元十三年十月十七日遘疾，终於新安之里第，春秋七十有七。呜呼哀哉！天也不愍，人之云亡，里辍舂，行路□泣。夫人李氏，贞观二年三月十日终，享年卅；次夫人蒋氏，圣历二年三月廿七日终，享年卅五；次夫人申氏，开元七年七月廿七日终，享年六；并洵美无度，含□有则。盖彼苍不吊，皆先君而亡。
越大唐开元廿七年岁次己卯二月癸亥朔十日，迁葬於县城东北一里之原，礼□。
夫人等合焉，盖周制也。嗣子绍先、绍嗣等，永言风枝，痛感霜露。瞻望屺岵，既昊天而罔极；为之棺椁，固竭身而有礼。虑迁陵谷，愿勒徽猷。铭曰：
猗欤君子，时宗代仰，弈叶太原，人伦上党。道尊德□，□深行广，冀尽引年，何图曳杖。其一。左凤邱，右雉堞，兆□□□□□□□推翻鸟翅，形分马鬣，万岁□秋，人亡（下泐）
（录自《隋唐五代墓志汇编》山西卷第一册）
开元一六六
【盖】
失。
【志文】
唐故幽州都督寿阳县男王府君墓志公讳方，字平，太原人也。曾祖适，西魏上开府、长□卫大将军、□八柱国、高阳公。祖钦，隋巴州刺史，袭公。家不乏贤，世□其□。□魏者以元勋建国，仕隋者以分忧出守。父都，皇凉州都督府长史。□攸专城，既我良骥。积善不昧，後嗣其□。公尚幼而明经，既冠而得禄。初授宋州襄邑丞，□授太原县丞，转詹事府司直，改鸿胪寺丞，加朝散大夫，□□府司马，出为西、甘二州长史，迁衢州长史。就列郡邑，历践府寺，能效天吏，命为大夫，一曳长裾，三从半刺，或黜或陟，不愠不喜。居太夫人忧，毁殆灭性。既祥，除袁州刺史，转道州刺史，其□也剖符而行，其来也遮道而借。登司府少卿，迁幽州都督、上柱国、寿阳县男、食邑三百户。谢列河海，作藩坛场，兵有余勇，寇日□国。朝廷嘉之，爵赏懋矣。□心未已，浮生有涯。长安元年二月三日终於京都兴艺里第，春秋七十八。
夫人樊氏，号南阳郡夫人，以德相配，亦既偕老，後於公开元十年五月十五日而亡，春秋八十八。嗣子朝议大夫、蔚州刺史、兼横野军使元□，将负土成坟，而早世就木。孝妇樊氏，承先夫之志，集大事於家，以开元廿七年岁次己卯二月癸亥十日壬申，合葬於河南县北邙原河内村东北五里。礼义备□，志之不朽，存乎刻石。铭曰：
如公之贤，神降而生，代实须才，出牧入卿。帝命锡爵，镇我东偏，名遂身老，没乎穷泉。舅也姑也，同穴为期，茕茕孝妇，哀以送之。
（录自《隋唐五代墓志汇编》洛阳卷第十册）
开元一六七
【盖】
大唐故亡宫九品墓志
【志文】
九品亡宫志文亡宫者，不知其谁子也。以良家入选，充奉後庭；以忠顺贤明，勤於法度，是用锡以班秩，酬乎厥劳。以开元廿七年四月遘疾奄逝，享年。即以其月廿九日归葬於亡宫之茔，礼也。乃刊□石，遂述铭云：
生为匣玉，殁为野土，一辞九重，千秋万古。
（录自《隋唐五代墓志汇编》陕西卷第三册）
开元一六八
【盖】
大唐故王夫人墓志铭
【志文】
室人太原王氏墓志铭并序宁远将军守右司御率上柱国张令晖文吏部常选唐万顷书吾室人字仁淑，王子宾天之後，得姓於太原，门庆家声，昭彰谱录。祖训府君，衣冠之秀也；父德府君，礼乐之英也。室入韶姿婉顺，靖态繁华，昔在童颜，天纵歌舞，巴渝郑卫之曲，□蔡秦齐之声。皆能练其节奏，赏其音律。年符二八，名入宫闱。彩袖香裾，频升桂殿；清歌妙舞，常踏花筵。及夫思命许归，礼嫔吾室。刚柔殆洽，琴瑟方调。谓偕老之齐欢，何独沦於长夜。开元廿七年六月廿六日遘疾，终於京兆府万年县道政里别业，春秋廿有六。呜呼哀哉！泣望琼田，唯念延龄之草；悲瞻玉塞，空想返魂之香。天乎天乎！与善何旷。即以其年七月十一日迁殡於咸阳县西北平原，礼也。吾以伉俪情重，具物送终，死而有灵，知吾志矣。其词曰：
咸京之隈，佳人夜台，山河曹国，松柏新栽。昔年歌舞人所羡，今时埋没人所哀。吾唯哭送兮悲迥。
（录自《隋唐五代墓志汇编》陕西卷第三册）
开元一六九
【盖】
失。
【志文】
（上泐）州□□县令博陵崔府君夫人李氏墓志铭并序前曹州冤句县尉郑稷文（上泐）祖锡羡，尧士师也。殷室缵□，周柱史也。□□□□世不□□皇光禄卿太子洗马□州题舆曰（下泐）夫人之懿。曾烈祖，皇考□□，夫人之丞令（下泐）趾叶仁，鹊巢成德。自结简初载，配我府君（下泐）不忒，风火而闲，□有曲意。初府君之即世、□，夫人之（下泐）九□□嗷在穴，＊鸠七子，蠢□居桑。其幼者始（下泐）者未就朱弁。或子男前氏之出，或息女亡夫之爱。（下泐）世□素履，茹荼在苦，食旧无余。夫人□绵艰（下泐）濡，诱以善道，教之义方，卒成令名，克保弓冶。君子□□。非□□不能训子，悲颜子不能承亲，三义并闻於□齐，□於□□□见之矣。呜呼！景福未介，眉寿不臻，而仲婿莅官，□如乐只，奄其怛化，亦孔之哀。甲子七十三，闻元龙集单阙四月辛未，考终官舍，实洪洞。夫人女仪坦明，妇训焯序，中闱□□，外姻取式。昊天不＊，歼我姆师。悲夫！乐乐棘人，既□且慕，子子□，自西徂东。瞻牛不起，灼龟未食。
於其年八月甲申，权窆於平洛乡之原，礼也。嗣子延昌、仲义邕、叔延□、季延儿，及郑氏、高氏女等，匍匐□，车哀□甫，□□忘□□□志泉壤。铭曰：
懿哉明德，缵戎烈系。不佣姆师，无禄即世。□□返兮防墓□启，□□临兮悬窆有礼。叔服象贤，敬□闻後。昭铭颂石□贞□不朽。
开元廿七年岁次己卯八月辛酉朔十二日（录自《隋唐五代墓志汇编》洛阳卷第十册）
№开元１７０
【盖】
大唐故空寂师墓志铭
【志文】
唐故空寂师墓志师俗姓庞，名六儿，法号空寂，右千牛将军同本之第六女也。生长贵门，栖□禅寂。年十五，自割发帔法服，将军不能遏。年五十二，以开元六年六月终於家。以开元廿七年八月廿四日葬於奉天县秦川下原，先君之茔侧也。
（录自《隋唐五代墓志汇编》陕西卷第三册）
开元一七一
【盖】
大唐故张府君墓志铭
【志文】
大唐故京兆张君墓志铭并序君讳巽，字元晖，京兆人也。锡叶命氏，盖存乎简册矣。曾祖英，祖景，其德也，并敦思文敏；其教也，以忠和只庸。晦迹善神，高尚不仕。父取，初唐元岁，立功□仆寺厩牧署典乘，次属春宫龙飞，转太仆寺典牧署丞。秩满，京总监东面监丞，又改任长乐监。君即长乐监之第二子也。君聪哲神爽，崇高卓立，薄己厚人，轻财重义。栖情坟典，养志丘园。因妻夭亡，发心祈道。常愿人知米室，习坐禅门。有志未偶，吾道遂丧。以开元廿一年二月八日终於光宅里之私第，权葬於龙首原。以开元廿七年八月廿四□迁於父茔长乐原之礼也。天长地久，恐陵谷迁移，永纪长图，式题贞石。铭曰：
展矣若士，禅居体冲，名藏於止，道积厥躬。（其一）
长乐之阜，京兆之阡，松风□咽，陇月孤悬。（其二）
（录自《隋唐五代墓志汇编》陕西卷第三册）
开元一七二
【盖】
失。
【志文】
（上泐）卫中郎郭府君墓志铭并序殿中侍御史吕指南撰开元廿七年七月十五日，中郎将郭君□於京兆万年县安兴里，其年十月一日，葬於河南府河南县东北原，礼也。君讳温，字温，其先太原人也。昔王季有子，居号为叔，臧我之德，类此文王。枝分流散，号或为郭，盖其苗裔乎。细侯长人於美稷，林宗返□於介休，後徙冀州，是为鼎姓。五代祖仲骞，隋骠骑大将军、恒安王；曾祖政，皇朝晋州司户参军；祖愿，国子明经；父静，上柱国；或作翰隋室，异姓为主；或含光圣朝，安卑履顺。君□□□府君第三子。幼而贞确，长弥纯厚，博习以通经，师训而从政，总章句而直学，持文墨以典御。参名列寺，庆攀龙之□；竭诚内直，荣左虎之游。庞统稍展於治中，潘岳仍司於□□。□居则化，何往不谐。美声震越於夷等，清风激扬於人吏。至若孝於父母，友於兄弟，五族□门，下和上穆，爱则家无常子，出则拥符易衣。故得神感至仁，祉集殊贶。
井不改，苦乃为甘；芝实无□，然而秀。且孝乃行之本，义乃德之和。二者既备，兼之以政事□学，又同加焉。而位不充量，年无登寿。悲夫！□□岐山，门崇虢土，派分河冀，才优文武。苴茅剪桐，离经合古，竭□垣翰，崇庸獯虏。＊祉後昆，克广前烈，不昧不暾，既儒既哲。郎参□署，丞荣九□，骥展当才，虎贲称杰。汜毓推义，韩康不别，族有弟□，□闻娣□。神只感会，祉祥昭，西山日暮，东川水阅。逝者不留，□兮巳绝，楸□夜掩，扬风昼咽。勒词幽泉，千年永诀。
（上泐）国子监直讲、左司御率府长史、承龙飞优授卫尉寺丞、太子内直郎、（下泐）丹州别驾，开元十年□五品，迁饶州长史，迁左武卫郎将，迁左武卫中郎将（下泐）。
（录自《隋唐五代墓志汇编》洛阳卷第十册）
开元一七三
【盖】
失。
【志文】
故范阳张君墓志铭并序唐开元十有九年春王正月月三日，范阳张君卒。呜哀哉！君讳谣，字摇，晋司空茂先之後。继朱紫叶，传忠孝印，或开国镇军，或题舆宰邑，贤贤自若，非仆一二谈。故冀州刺史据即君之大门也。今昔府录事淳即君之严父也。积贵傅业，唯仁是视，不然岂生而聪，学而敏，贮而，用而达。既有此数惠，谅符五百年；何不保常春，才生十四载。噫苗而不秀，命也何如。未□佳城之所，权堙别业之右。道将废也，实谓然乎？虽地下修文，给岱宗之吏道；而闱中问礼，辍张氏之庭实。乌！玉之析，兰之摧，张君溘止於泉台，雁序有五，数之而阙一，龙交有三，赎之而愿百。既倾殁矣，无逮及哉！即以其开元廿七年十月十一日，改殡於滏阳县西南卅里之祖茔，礼也。母弟谊、咏等，仁累丹心，血落青眼，自人债花萼，而日盈怊惋。原已阻，乌兆难任，既有□於冥室，方请文於翰林。
词曰：
辟强十五为侍中，唯君爽丽与彼同。何亚彼年而□终，使吾圣代无不雄。
（录自《隋唐五代墓志汇编》北京卷第一册）
开元一七四
【盖】
失。
【志文】
唐故颍州颍上县尉吴郡朱府君墓志铭并序武丘岐以孤耸，长江淼而无际。地方千里，作为吴邦，豪族英茂，我朱氏为首。公讳归浦，即此邦之人。隋中郎将懿之曾孙，合州别驾庆之孙，宋州柘城县令济之子；因官家於洛城，逮及五世矣。公天假聪敏，神贷正直，经籍一阅，辙诵於□。年廿，以翊卫从调，授颍上县尉。宽以纠猛，猛以济宽，政声洋洋，人哥之如子产矣。三载考绩，复为东周人。二竖成灾，魂归北邙路。以开元八年十一月廿一日卒於延福里私第。呜呼！皇天歼我吉土，谓之何哉。春秋有三。孀妻号天，令子叩地，总帷撤兮，孝思不□，白日远兮，义心逾在。崇阶老之愿，契终天之期。逮今茕居十九载矣。君子谓刘氏之女，能守节矣。嗟乎！岁寒之後，松柏犹凋；秋风凄其，华岂驻。以开元廿七岁六月七日，终於道德里私第，年五十七。即以其亨年十月廿六日，合葬於河南县平乐乡先茔，礼也。有子，哀以在疚，礼以卜葬，爰访词客，人旌铭云。铭曰：
□短有命，宅□从吉，瞻彼佳城，千秋郁郁。
（录自《隋唐五代墓志汇编》洛阳卷第十册）
开元一七五
【盖】
大唐故裴君墓志之铭
【志文】
大唐故贝州宗城县丞裴君墓志铭并序君讳宥，河东闻喜人也。其先秦景公之母弟，自秦归晋，封於同川，因而得姓。昔者伯益佐禹，奏庶鲜食，穆公梦帝，翦诸鹑首，置德方远，自他有耀。则皇朝兵部、吏部二郎中、太子家令、兼太仆少卿告之曾孙，殿中少监、亳州刺史、高平县开国男贞之孙，扬府法曹参军、袭高平男瞻之子。承代济之庆，禀纯和之精，风鉴清远，局度夷旷，静服儒素，动修名检，孝友淳深，仁义是蹈，霜明月净，凛然孤洁，玉振金声，泠其远韵。年未弱冠，明经高第。选授并州清原县尉，又怀州河内县尉。开元廿四年，调贝州宗城县丞。官未充量，其材莫展。
无何，州牧委摄城县令。当邑宰之任，运问济之能，诲之以忠，耸之以行，敦之以务，使之以和。化驰若神，人用丕变。寻归本职，奉使云州。景命不融，以开元廿七年九月十八日遘疾，卒於仪州榆社县界之旅舍，春秋五十有一。呜呼哀哉！君仁为己任，忠而能力，未骋长途，奄辞昭代。故知修己而天不与者性也；守道而神不福者命也。性命之道，圣人难言。佐则贤人君子，功名不遂，怀瑾握瑜，湮沦埋落者，复可胜□□。悲夫！即以止月廿二日归殡於洛阳上东门之右，於先□，礼也。夫人赵郡李氏，茕嫠在疚，五男五女，攀号摧裂，孺慕克躬，哀恸行路。斯亦疮巨之极痛，生人之至艰。刻石勒铭，永志泉户。词曰：
允矣哲人兮，其德可久；神理何昧兮，不锡之寿。部门之右兮，洛水之阳；先茔列次兮，归於傍。惟兰与菊兮永播其芳！（录自《隋唐五代墓志汇编》洛阳卷第十册）
开元一七六
【盖】
大唐故雍府君墓志铭
【志文】
（上泐）赐金鱼袋上柱国雍君墓志公讳智云，字智云，平凉人也。文王雍伯之後裔，懿亲建封，因□□□□。
业盛锺□，代袭璋，史牒具传，无假详载也。曾祖让，生□无，□应少微，祖德以传，父业犹隐朝市。考平辽，幼挺岐嶷，长而贤明。□仕进心，遵祖宗志。
虽习汤累叶栖遁□之，无以加也。君承积善之庆，得百禄所锺，韫贞固才，有佐时略。唐元之际，辅翊潜龙，不逾崇宵，功参拨乱，乃解褐静州烈山镇将，以功大位卑，改授振威校尉左卫率府太州众文府左果毅都尉，借绯。又迁右骁卫京兆甘谷府右果毅。心膂之任必藉忠贞，遂委之禁营，长留宿卫。又以上柱国勋授昭武校尉右骁卫京兆闻义府折冲，又转右卫京兆□山府折冲，又转右领军卫京兆匡道府折冲，又拜游骑将军左领军卫京兆通乐府折冲，又迁右领军卫翊府右郎将，又加定远将军。恩制拜授右武卫翊府中郎将，赐紫金鱼袋。又改授右龙武军翊府中郎将。君每迁一官，若惊无地，忠贯白日，声简紫宸。以君有勤王之功宠，赠君亡考为徐州司马。君参赞戎旅，任重寄深，惟恩泽日滋，而忧心若醉。以斯勤勖，遂乃成疴，皇天何□，不＊遗老。以开元廿八年正月廿九日卒於金城里私第，春秋六十有七。以其年二月廿七日葬於龙首原之礼也。乌乎！惟君平生，果行育德，绝游势路，不附权门。启心□□，画入图史。古人所谓死而不朽者，则君其有诸？嗣子右龙武事宿冲别将行忠，痛玄门永，恐清徽莫□，遂询我凡□，□旌幽壤。乃为铭曰：
□□南秦岭，北朝市，右曰池，左长乐。歌锤□尚闻才□台□□犹□□原地势虽形胜□□。瘗君於此域。
男行忠书（录自《隋唐五代墓志汇编》陕西卷第一册）
开元一七七
【盖】
失。
【志文】
（上残）函洛，霸河西而争天下。魏起恒代，朝云朔，□齿诸元，大王小侯相望。信史其源氏乎？君讳衍，河南人也。左丞府君讳光裕之中子。开元中，辟孝廉，调补郏城尉，以家艰免。後授家令寺主簿。素清羸，前年有加淡气，若不胜衣矣，常以寒食敌自强。至廿八年夏四月疾动，终於河南私第，时年卅四。有二女，无子。其月乙西，诸弟卜殡於河南县梓泽原，礼也。严霜舂坠，英蕊夏落，远图屈於小年，飞顿於始步。可为痛哭乎。惟君杳冥深中，虚白通理，外万物而不遗世业，营四海而罕有事心，出处弛张，莫见其际。居常说让，後於五尺之童；临危隐死，重於千乘之国。非役役者，真蹈道欤？後来有柳芳、王端、殴晋、颜真卿、阎伯，皆稀世鸿宝，一相遇便为莫逆之交。夫君辩不如柳，庄不如王，介不如陈郡，勇退不如顿氏，危言不如伯。然此五君子动静周旋，辙以君为表缀。何哉？岂不以处衡轴之中，无适莫之谓。则知叔度之服天下也不以言，巨源之游山阳也盖以量。斯人也，宜其奏议云台，理翮风路。薄游多病，绝嗣不寿，天何谬欤？君之兄洧，友爱天至，西京适别，东岱长辞，千里悬隔，远日不待，终身□临穴之痛，九泉赍入冥之恨。悲夫！据不佞，亦从竹林之会，相与考君德业，雅合谥典，非臣下所制，阙而不书。噫！知己胡可再得，祝予所以永叹。铭曰：
我见门子，粲然龙媒。邻几一贯，解控多才。曾云水＊，今也山。天下与寿，麟何不哉！前乡贡进士陆据撰（录自《隋唐五代墓志汇编》洛阳卷第十册）
开元一七八
【盖】
失。
【志文】
大唐故镇军大将军行右骁卫大将军上柱国岳阳郡开国公范公墓志铭并序大中大夫守国子司业集贤院学士知史馆事上柱国韦述撰公讳安及，字匡时，其先陶唐茂绪，顺阳华族，门风世德，旧史详焉。未叶来迁，今为京兆奉天一人也。曾祖弼，宁州司户参军；祖神绩，皇朝白马令；父武师，聊城主簿，赠汾州刺史；莫不体仁知命，履道居常。光耀於当年，祯祥流於後嗣。公英姿炳蔚，德量冲深，逸群之才表於童孺。鸾鹤在渚，已见凌云之心；松篁始萌，非无负霜之操。神龙之初，以翊赞中兴之功起家，拜朝散大夫，都苑总监，赐物二佰段。君子有以知一举千里者，固非跬步所能逮也。先天之际，国步犹艰，气肇於夏庭，邪谋连於盖主。公推忠奉国，徇义忘身，始预经纶之期，遂偶元亨之会。乃以殊勋，特加云麾将军，拜左瓴军卫翊府中郎将，兼知总监、教坊、内作等使。职在局卫，务兼池。移奉常之和均，分群人之占揆，非夫丹恳之至，克厌天心。言必诚而道可亲，行不亏而德有素者，则孰能致於□也。
开元四年，迁左武卫将军。十有三年，扈从东巡，以宿卫斋宫之劳，加冠军大将军。明年，兼判将作大匠。十六年，又迁右骁卫大将军。十八年，充护作五陵使。
复以恩例加镇军大将军，累封岳阳县公，食邑一千户。一时大筑冀阙以休居人。
天子以公善於经始，俾司其役，是用命日分财，均功虑事，百堵皆作，三旬有成，力省於轸芳，功深於永免。城者歌诵，流於管弦。虽＊教城沂之能，奚斯颂鲁之美，量勤比效，此实居多。公澹泊为怀，满盈是诫。深思止足之分，雅达行藏之期，抗疏辞荣，洲病苦老。诏书褒美，嘉而许焉。於是傲睨轩冕，楼迟里苍，纵平子之嬉游，迫陆生之涵赏，议者以公善知进退之节，能秉始终之操，虽古之保名全道者无以尚也。惟神所劳，方享寿恺，遽降斯酷，天胡匪仁。春秋六十有八，以开元廿八年二月十五日遘疾，终於京师之兴宁里第。呜呼！公识理惟明，执心不碍，妙达空相，勤修净因，齐荣辱於自然，浑死生於指。洎＊车之後，敬其所积修百佛容像，以广福田；写三乘经律，以弘法教。岂自求其多，增妙乐於在我，遮博施於众离，盖缠於此生。呜呼！达人用心有如是者。公之嫡室河东郡夫人裴氏，皇蜀州长史瑗之女也。淑德早世，先公而殁，宅兆宁有岁年矣。公尝诫诸子曰：合葬非古，厚葬不仁，先往者无扰其安，後亡者勿崇其侈，无违吾志，乃为孝也。泊诸孤在疚，复念平生，稽季武之话言，奉然明之理命。乃以其年十一月十九日，葬我府君於万年县长乐之原。苍梧不徙，遵先志也。元子游击将军左卫率府中郎将庭芝，次庆王友庭玉，次左骁卫长史庭芬，次游击将军长寿府果毅庭瑶，次京兆府唐谷府别将庭温，次陈王文学庭金等。佩服诗礼，周旋忠孝，顺色无违，方竭事生之力；衔哀罔极，遽申追远之情，念高岸之有迁，期令名之不朽。
式刊贞石，永志幽扃，铭曰：
於穆范公，明哲作则，文行忠信，温恭敏塞。传载九言，书称三德，恺悌君子，其仪不忒。兄危致命，乃建非常，分茅锡社，拾紫壤黄。推诚报国，尽节勤王，诗书义府，礼乐文房。匠石惟务，洽沦是掌，六材孔修，八音不爽。正声乃变，九成合响，崇墉既划，万国是仰。功成名遂，乞身辞秩，□必待年，庶斯永日。怀道习静，葆光藏密，不竞不求，有始有平。启手以设，归魂九原，笳绝响，松贾风生。北临广陌，右对重城，万古千秋，唯余令名。
朝议郎守荣王府友骑都尉杨晋法书（西安碑林藏石）
开元一七九
【盖】
失。
【志文】
唐故荥阳郡夫人郑氏墓志铭固安文公三从弟朝散大夫行尚书吏部员外郎亻巽撰汉阳沙门□书礼崇冢宰，故文官□邦理之权；□首寿□，故国风发王化之本。粤惟才膺元老，审衡镜天，□帝载德，备小君体□詹事□家遂叶□□范□孝人伦，实在我固安文公与荥阳夫人者矣。夫人则故金紫光禄大夫、吏部尚书、□定州大都督、上柱国、固安县开国公，谥曰文，菹阳卢府君之夫人，姓郑氏，讳，字，华□曜，则隋中书侍郎道表之五代孙，皇朝祠部郎中从简之仲子也。鼎□□於百代，盛门推於主□。酆镐周京，浸文武成康之泽；河济郏国，树公侯伯子之风。命卿则台衮连踪，锡土则山河继业。谈经汉后，孔安国之精微；不拜单于，苏子卿之节概。
代济休烈，洎於祠郎，章奏□词，□□有光。夫人门庆授灵，地气运秀，言周礼法之则，贞淑贤明之姿，纂组服勤之工，出入待傅之矩，罔资师教，率由天作。
年甫二十，嫔於文公，齐懿氏之适陈，犹仲子之归鲁。出门逮事，入庙执恭，能延皇姑之慈，无违宗妇之道。闺闱肃穆，苹藻馨香，神保是享，福应如答。景云初，文公擢中书舍人，制封荥阳县君，寻改册吏合侍郎，进号为郡，又改册工部尚书，加封郡夫人。文公名器，曰崇夫人，车服加等，高堂增陛，长戟垂髦，翟衣与紫绶交晖；鱼轩与朱轮接轫。锺鼎在列，不近有目之华；衣服加身，无忘氵濯之俭。鉴照图史，精求大乘。率性自契於昔贤，摄心以证於今学。初，夫人独有庶兄子□嗣巫，言忘宗国，若喻包桑，乃崇推毂之恩；以致代耕之禄。故能获守前祀，无发旧勋。又尝读诗至蓼莪壹章，乃欷三复，永思报德之大，□有终身之忧。尔其宽相仁恕，孝慈端肃，懿风袭於闺门，融心睦於娣姒。婚姻以叙，冠四海之华族；子孙其昌，膺万邦之＊眩故得芝兰积地，冠盖盈门，咸资内驯渐成，实赖宜家之范，允可以高居正寝，作配宗公，蕃衍六姻，熏华百代者矣。
始文公掌选，迄於归老，其间辅佐君子，求审贤才，俾嘉谋□於朝廷，故事留於台阁，增岳益峻，实有相焉。及廿有五年，文公违代，容车返葬，往来邺洛，庀器者冢宰，归赠者国卿。诸子衔恤而不言，夫人以义而制事。皆丰约中度，哀荣有典。於戏！偕老无阙，於□仁饰，终不求乎越礼，有令德也！有令德也！夫享龄六十，开元之廿有八年秋九月戊戌，薨於洛师陶化里第，呜呼哀哉！即以其冬十壹月壬寅，权殡於河南县伊川乡龙门山□灵合之右。从遗命也。有子四人，长曰缵，故王屋令；次曰论，比部郎；次日允，陕司仓；曰衡，都水丞。一其识清明，其器宏达，早编才子之籍，雅有前人之风。可以知文公积善之灵，可以见天人徙家之训矣。哀哀孺慕，永泣血於寒泉；区区斯文，服铭德於泉石。呜呼！铭曰：
自周作邦，封贤□圣。丹书缁衣，吐曜联晖。代济其美，王室攸□。庆灵毕集，清华是归。盛业锺粹，至□降和。邦嫒秀出，淑□逾分。□□君子，象服峨峨。动成礼□，仪若山河。文公典选，令□记言。从夫以□，处贵而奠。板舆春御，衽席冬温。众姻贺客，候色趋门。远慕周姜，不矜宋子。采苹叶训，□巢□人。□□素约，器捐华侈。行必中绳，言思可纪。世道方兴，生涯□丧。时丧母仪（下泐）梦杳冥兮无寤，寒郊□兮□没。霜坟孤兮月驻，阙塞中断兮□□秉注，于嗟夫人兮□焉□德。
（录白《隋唐五代墓志汇编》洛阳卷第十册）
№开元１８０
【盖】
失。
【志文】
大唐故淄州淄川县主簿汲府君墓志铭并序君讳奉一，字奉一，西郡人也。汉都尉黯，君之远祖矣。忠公贞正，面折廷争，悠悠千春，世济厥美，犹是衣冠承袭，清风郁然焉。高祖邃，朝请郎、陈州司马；骐骥千里，凤凰五色。舟戢之用，当涉於巨川，州县徒劳，空悲於外郡。
大父道师，左台监察御史；骨清气远，鹰瞬鹗立，持斧将清於寰域，埋轮且慑於权豪，未弭雄断，遽哥梁木。显考无隐，壮武将会府折冲都尉。＊颔之相，豹韬之略，祭遵洞晓於军事，曾何足俦；韩信累成於武功，仅以为比。高天不辅，大树空名。君幼而聪明，长而敏悟，居家以理理，事亲以孝闻，廉於财，勇於义，守於信，执於礼，操刀必割，见善若□。形神皆清，叔则、卫之伦也；谈笑不辍，方朔、葛亮之比也。弱年措意，则有宦情，效充国屯田之功，遵毛义捧檄之节。解褐拜淄川簿。清澈壶冰，直如丝绳，退食有至公之心，确乎无可拔之势。
时从政君子，皆以为美谈。星霜不居，考秩遄已，侍潘舆以归国，坐陶园而晏如。
测於微，委於命，气深沉而言出无玷，性刚急而动不躁求。象生若人，成此秀异。
天乎天乎！天辅人以德，天生人以才。既与其才，又与其德，何不假其寿，令斯人也。将丧斯文矣。沉こ不起，刘公卧疾於漳滨；今也则亡，颜子销魂於鲁邑。
开元廿八载冬十一月一日，卒於河南永丰坊客舍，春秋有七。哲人其萎，邦国殄瘁。十九日，将迁神於北邙南原终矣。太夫人在堂，垂老泣送。元夫人先世，同穴未偕。嗣子З，棘心乐乐，叩地何诉。左右魄折，亲宾涕零。亻动德音之不闻，叹佳城之未晓，爱求翰墨，浚忝恭承，敢不隋生於文，文成，泪堕於石。乃为铭曰：
五百一贤兮贤出。于嗟君子兮当其一。求忠臣兮孝门，孝方出兮忠存，于嗟君子兮黯孙。直木兮先伐，甘井兮先竭，于嗟君子兮萎绝。北邙巍峨兮南原平，寒松幽郁兮穷冬荣，于嗟君子兮同里行。
（录自《隋唐五代墓志汇编》洛阳卷第十册）
开元一八一
【盖】
失。
【志文】
大唐故冠军大将军行右武卫大将军啜禄夫人郎氏墓志铭并序夫人讳实活，本涅加部落，鲜卑人也。即阴兔之精，鸾河之英，含巫山之暮雨，作渤海之朝霞，皓质若雷，红姿若花，而＊据＊林，日逐直长，攒伯子而为帐，僻万马已为卫。占风峨峨，候乃丘拜者即夫人出适於冠大将军、右武卫大将军啜禄之偶也。乘月五而争戈，下浮沲而大猎，□□□□水，尝报汉赤诚，不期诸而卒於彼。夫人去开元十八年□，林胡不宁，酋首背伴，夫人霜操不易，忠志不移，乃赞谋运奇，与男氵旦礼等出死入生，率众投汉。圣恩远优贡特加，开元廿年十月五日，制授夫人荥阳郡太夫人郎氏，十□年八月十三日制授男氵旦礼袭父冠军大将军、右武卫将军、左羽林军上下，赐锦袍钿带。开元廿八年七月，制充河东道军前讨击副使，仍充云州十将使，特赐姓李，名亻旬忠，更与紫袍金带。
母因子宠，子袭父荣，志孝志忠，乃文乃武。夫岁不我与，时使我忧，夫人以开元廿八年十一月廿一日卒暴於京师义宁里之礼第也，春秋六十有五。呜呼！逝川不住，风烛难留，丧淑质於很山，悲母师於鹑野。□支山下，花落空而不春；马邑川傍，云结愁而不动。以开元廿九年二月廿一日，迁於京师龙首乡之礼也。常恐时岁海变，陵谷注沉，曜徽猷之永远，镌玉石而旌记。呜呼哀哉！乃为铭曰：
古往今来，痛矣悠哉，背彼竭石，归我章台。□期□实，玉树中摧，雄剑彼流，□剑此折。胡吹偏飘，寒□四□，千秋万岁，孤坟幽□。其一。
（录自《隋唐五代墓志汇编》江苏山东卷第一册）
开元一八二
【盖】
大唐龙君
【志文】
唐故处士上柱国龙君墓志铭并序庆传无穷，德嗣不陨者有矣夫，越龙侯见之矣。君讳，字思，晋阳人也。
昔裔＊豢龙於虞，赐姓曰董；大宗御龙於夏，命氏曰龙，雄崇宝阀，光赫图牒。
暨德之以乐匡大汉，月之以武佐西楚，伯高亢节，叔达安贞，偕锵前闻，可得而略矣。祖讳恒，辽州刺史；河润九里，百城风靡，以良刺驰声；大父世义，朝散郎；才兼卜张，富埒陶白，以雄豪自处；考讳孝德，有骁敢，以勇闻，屡拜戎＊，策勋上柱国。以节立而退。君少而冲淡，长而简素，神韵秀彻，博学宏通，不钓名，不干禄，倾然物外，邈与道游。所谓贲於丘园，隐居以求志者也。至若率礼自躬，正容悟物，士子以之道长，邦邻以之化睦，仰模前哲，垂范後昆，固陶唐之遗老，河汾之重宝矣。始以应运降德，终以乘比亻素幽，享寿八十有六，委和私第，即开元廿九年岁在辛巳暮春三月巳三日。少微寝元於上，隐沦流恸於远，岂直野不饷、邻不相而已哉。夫人清河张氏，有齐庄之德，随运先终，春秋七十有六。其年闰四月十六日，合葬於井谷村东北原，礼也。嗣子七，ЗЗ连采，至孝纯一，立苫次，殆不胜丧，虽参其绝酱，柴也潸血，曾何喻焉。惧莱洲之必迁，悼松郭之潜变。□□□□，刊德树声。铭曰：
硕人，潜盘令音，德既俭兮陆以沈，人之镜兮国之深。半千遥兮下寿疾，违昭代兮晏玄室。哲其亡兮云何□，唐山左汾水松＊凉兮曰迷昼翳魂於中与天地兮□□（录自《隋唐五代墓志汇编》山西卷第册）
开元一八三
【盖】
大唐故骞府君墓志铭
【志文】
唐故朝议郎行中部郡宜君县令骞府君墓志铭并序国子进士邬载撰公讳晏，字承晖，其先闵子骞之裔也。孔门以德行□其四科；周室以公才荷其百禄。故因名以命其氏，受封而食邑金城。厥後孙谋孔多，因官京兆，今为万年人也。公随梓州司马暄之曾孙，皇大理少卿基之孙，故益州大都督府士曹参军思泰之子。明德孝友，振其家声；美材温恭，郁为时杰。弱冠以工甲令擢第，补洋州司法参军，寻转弘农郡湖城县丞，详刑则噬肤灭鼻，洁己乃枯鱼在竿。无何，调迁中部郡宜君县令。不小千室，始闻操刀，为之数年，遂以去杀。方从灌坛之轨，遽徵洹水之梦。以开元廿七载十二月十一日终於川里之别业，春秋五十有七。呜呼哀哉！夫人京兆韦氏，茂族流范，宜家善名，之死靡他，以谅天只。後公二载八月十二日告终，春秋有四。嗣子巽等，血泣之茹，已外除於终大；迁厝之期，方叶卜於先远。以天宝四载二月十四日合於白鹿原，礼也。呜呼！六龙不顿，万化於寻，闭松门於此时，瞻归旆其曷日？铭曰：四科之首兮族以旌，百里之寄兮化方成，痛矣不淑兮□□声。悲哉合兮长此茔。
侄肭书（录自《隋唐五代墓志汇编》陕西卷第四册）
开元一八四
【盖】
失。
【志文】
大唐故荣君墓志铭并序君讳胡子，字■槁，越州会稽郡人也。□□□□□荣启期之后欤！贤绪灼灼，兴於曩时；清流□□□今日自枝□越岭，族茂邺墟，虽代禄有□，而□□尚远。
祖德，考玄龙，皆德象前烈，价重□□，□英美声，仿佛如在。□邈高趣，冥茫□存，空肆□□□谋，痛□克□之义，天道若曰，谓之何哉？公素行有觉，清华无点，直弦ㄌ性，匪石坚心，恢孝敬而□守，酌仁□而浃外。颇游酒德，兼妙管丝，触类能长，举宗无□。何言奄忽，□大冥，时春秋六十有□，开元廿九年闰四月廿二日终于家。□里久□□□□□□□□□□□乎天子无嗣，何□即□□年，岁在辛巳十月已巳朔，八日丙子，□窆于□□西南一里永固之原，先茔次也。
其地则廉，惟欲逝水悠悠，ㄞ路旁横，征尘逐逐，岁月□远，□□□□。夫人赵氏，怨龙剑之先沉，肝心若陨，舍□□□，思雁行之中断，手足如废。呜呼哀哉！德为□□：
□矣□□，歼斯今人，溘随朝露，混兮□□，□□□□，穷泉不春，念孀妻之无嗣，常踽□□□□。
（录自《隋唐五代墓志汇编》河北卷第一册）
开元一八五
【盖】
失。
【志文】
唐故李府君妻段氏墓志铭并序前押引驾长上太原王文英段夫人讳慈顺，京兆人。述乎九仙上首，李老君为道德之尊；五土封家，郑共叔作衣冠之祖。西海侯之权势，权动於秦；太尉公之文华，光於汉。昭乎史册。
大父权，列考珍，孝以动神，文堪轨物。懿於国代。夫人万柔成行，婉顺生知，四德弼容。女云娴天纵。恭以事长，谦敬之礼兰芳；恕以宁卑，雍雅之风海。
玄谈箴诚，景齐沉薰，妙叶管弦，神清月朗。醑痊罔乎，闻乎贻老至之身；锦铣不衣，见矣敛孀之日。韵瑟契从夫之悦，断经流训子之规。屺岵魂沉，骨立过於蔡女；趋庭运奄，毁疚亚於王孰。不为功德泽於门庭，魂识归於月道。粤开元廿九年九月十四日，亡於永兴里之第，春秋七十有八。呜呼！金屏纲暗，倾秦赠洎之悲；玉座尘寒，举族属心之痛。用其年十一月十三日，窆於京兆府万年县川乡原，礼也。地则鹑野天郊，茔乃麟堂斋里，枕弗韦之阡陌，四澳荐形胜之容；瞰良娣之川原，千载簪裾之位。其礼也，玉帛充礻遂，兰桂为祠，隘乎衢巷，彩幸看花，发素む云。霏悲乎郊野秘器千数，羽卫百重。孤子庭芝、彦芝、澄芝、俊芝、返祚等，丁严君於东野，泣血多年；掩兹训於西秦，屠情异域。恐时摇风月，地变险阡，兹词士，纪德幽泉，词曰：
倚欤淑兮箴诚睦，门庭光兮文史族。伤邻里兮代无福，悲仙颜兮运何速？旌旌兮引悲风，青摇摇兮辗落水，纪爵里兮玄局，冀音徽兮不黩。
孙升峤书（西安碑林藏石）
开元一八六
【盖】
大唐故李夫人墓志铭
【志文】
□□左中郎将郭府君妻赞皇郡君李氏墓志铭并序荥阳乡管城县主簿李思言撰开元廿□年秋八月，唐故中郎将郭公夫人赞皇郡君李氏□疾，卒於东京审教里之私第，春秋六十四。粤明年冬十月，葬我夫人於河南县清风里北原也。夫人洪源自唐，本系居赵。在隋之代，烈曾日倩，为□州阜城宰，因家海隅，世为著姓。祖弘，皇幽州固安县令；父操，皇太中大夫、夔府司马；弈叶载美，诞生夫人。夫人禀天贞纯，得地华茂，未笄自饰，师氏无所规□□；乘龙有禄。君子於是刑其德，阃仪修而六姻□，家□□而九族谐。＊鸠之仁息其宗，呜凤之兆来□与。□君福禄升降，五十余年，中致大夫之荣，内成其外；□演义方之训，严出於慈。长男尉於豫之城，次□□於庆之牧，季也扬於後之名。惟赞皇武纬其夫，文经其子，而寿不偕老，禄无终养，哀哉！先君之忧□□於礻覃夭莫悔，祸延於未亡。子谦、说，重集蓼莪，继成乐棘，图孝惟远，存形及今，启山川之旧茔，号天地□□□毕。广崇四尺，即封夫子之坟；宾客千人，同会林□□葬。铭曰：
□□□□，和鸣锵锵。百岁之後，归於高岗。□有令子，□□□□□哀穷泉，＊石流芳。
（录自《隋唐五代墓志汇编》洛阳卷第十一册）

●天宝
№天宝００１
【盖】
失。
【志文】
大唐濮阳郡临濮县令元有邻夫人韩氏墓志秘书省校书郎北海王弼撰并书夫人颍川人也，高机永兴，北齐尚书令、昌黎王，生东环州刺史，生弘农郡司马处玄，处玄生会稽郡剡县主簿友直，友直生夫人居巽之位，佐坤之德，玉映清越，蕙心有孚，闺闾之仪，穆如也。及笄，适河南元公。公大业之裔，君子之光，爰初筮仕，至於为邑。夫人有伦有脊，左□右之。公则制义承家。夫人以柔从事，正位于内，□音不忄兆，常以礼者忠信之薄，命者死生之说，吾将生□□厚，死归於顺，既厚且顺，此外何求？开元廿七年遘疾，终於洛阳立行里之私第，春秋九。天宝元年七月四日，葬於平阴之原，送终礼也。夫人见贞吉如不及，闻妒忌如怨偶。先是：公有内宠，谋其广嗣。夫人施惠及下，宜尔子孙，求思贤□，而无愠色。此静方之义，终古有词，长子孟宽等，孝德周物，锡类由中，诵寒泉之诗，多陟圮之感，爰命不佞，式扬清芬。弼以深知，情因词举，恭惟妙善，直书其事云：
夫人生也，兰有其芳。夫人逝也，玉沉共光。出国门兮望高岗，愁青松兮思白杨。□灵幡至上兮路人凄伤，天长地久兮德□允臧。
（录自《隋唐五代墓志汇编》洛阳卷第十一册）
№天宝００２
【盖】
唐故慕容府君墓志铭
【志文】
大唐故朝散大夫上柱国行河内郡武德县令慕容府君兼夫人晋昌县君唐氏志文并序洛阳县尉陈齐卿撰东海徐珙书君讳相，字嵩高，其先河南人也。十二代祖涉，晋初拜大单于，始迁邑于辽东，敦崇华风，式遏憬俗。自言慕二仪之道，继三光之容，因而氏为。若传祚中邦，象贤遂古，抑可＊纪。曾祖三藏，隋金紫光禄大夫、淮南郡太守；祖正言，皇朝鲁郡司马；父知廉，皇朝对策高第，累迁侍御史。公即府君第四子。量弗待年，器尝裔业，成童沈毅，议礼周旋，矜庄度叔宝之仪，冠冕张少康之祚。弱冠以容貌补天后神岳斋郎，授彭原郡参军，次信都郡下博丞，转临淄郡司法，河东郡录事参军。<幺>逖风霜，声闻日月，绩宣按部，职换属城。以清白名闻，加朝散大夫、河内郡武德令。先畴告，备役争承。嫠岂惮於侮亡，场圃独繁於委积。敷德未几，俄丁内艰，柴毁骨立，生哀死孝。春秋五十有五，以开元十九年七月廿七日，终于洛阳会节里私第。廿壹年闺三月十八日，葬于邙山北原，礼也。夫人晋昌县君唐氏，祖谐，皇赠扶风郡太守；父休，皇河东郡司户参军；伯休，皇尚书左仆射。名位若是，岂陶唐氏之苗裔乎？施襟有行，衔管兴制，性该仁恕，心诣闲＊，当妇道之婉娩，值夫家之全盛，娣姒取则，环相辉。既而家缠不造，志通无碍，坐菩提之树，游法喜之园。因观大照禅师，求了义也。
尔後法沉嵩阜，灵憩仁祠，自远祥斋，第如行止。朝发轫於城阙，夕曳杖於山门，有命回舆，亟增妄疾。春秋五十五，开元廿九年九月四日，终于从善里第。天宝元年岁次壬午十月壬申朔十三日甲申，于先公，从初兆也。嗣子前晋陵郡义兴县尉豫，穹靡诉，宅兆斯安，将永诀於泉扉，遽辞於墨客，礼臻同穴，事纪他山。铭曰：
槛槛大方，堂堂烈祖。步摇去国，辽阳宅土。炳耀烛龙，腾芒金虎。实荒燕代，横被区宇。空变河山，尚余簪组。鸣琴莅邑，锵室家。义昭阃训，声闻国华。泉开蝼蚁，失龟蛇。西阶始合，东岱同嗟。鼎淑不泯，谁其渭遐？（录自《隋唐五代墓志汇编》洛阳卷第十一册）
№天宝００３
【盖】
大唐故夫人胡氏墓志
【志文】
大唐故韦君夫人胡氏墓志铭并序夫人讳，字，安定人也。宗其元亨，员来自远，比夫沿祀，赫弈□昌。
广则汉代尚书，中庸於天下；质乃荆州刺史，清畏於人知。家谍国经，可酌言矣。
祖善，外军校尉；父玄智，江王府队正；并立德明□，涅而不缁，秉诚端肃，行有余力。风格则笙簧典诰，标□乃黼藻朋僚，高名置仇，远概不测。夫人禀柔植性，体顺居闲，既并行行，归我韦氏。从夫敬于饣盍野，教子贤于择邻。缴训家，主馈尊祭。然而□英遽落，彩俄凋。以开元二八年九月七日遘疚，终于韦曲里之私第，春秋七十九，其韦氏祖羲，夏州都督府司马；韦氏父□五品孙。夫人夫先以开元十三年八月十六日终，春秋七十九，即以其年九月廿一日葬于洪固乡毕原矣。粤以今天宝元年十一月十九日，以夫人陪于夫之旧茔，礼也。惟夫人气淑芳苕，质华李，规戒成节，名茂聿闻。中外挹其仪，上下循其则。西严之药，莫效生前；东岱之游，深悲殁後。有子三人：伯曰上骑都尉慈惠，仲曰昭武校尉、行左威卫州银方府别将、上柱国悉达，季曰上柱国慈门等。并孝友因心，认会诚著，荒羸乐貌，崩疚棘心。惧川谷推移，声名歇灭，彷徨哀诉，托余志之。感平常兮故里，爰□次于其词：
茂族承华，□庸代谢，孔明儒墨，伯始名价。幕府英灵，梁园蕴藉，问望矜庄，于□万化。其一。聿生懿淑，态必如神，婉顺闲雅，谐和吉人。开国立节，娣姒□驯，何其一旦，影没穷尘。其二。合同穴，古先自有，容卫由仪，家设车＊。出于里，登彼原阜，永此埋魂，毕□枯朽。其三。充穷□嗣，哀诉宁止，凿室□垆，分茔树梓。帝城却背，□岩前峙，获良田于九原，记贞石于千祀。其四。
（录自《考古与文物》一九八九年第五期）
№天宝００４
【盖】
大唐故周府君墓志铭
【志文】
大唐故周府君墓志铭并序公讳＊，字抱朴子，汝南人也。原夫裒德策勋，胙土命氏，有自来矣；衣冠礼乐，国史存焉。公之德行，颜闵之党；公之文学，游夏之徒。静言往贤，曾足窃比。曾祖玢，隋谏议大夫，领随州刺史；祖楚让，皇潭州衡山县令；并锤鼎承家，忠贞奉国，五之歌夙著，三异之善洽闻。父□□，顷以调补蜀郡成都令，制锦声高鸣弦誉重。天子闻而嘉之，特拜监察御史；郡邑霜肃，台阁风生。公即嗣子也。丹穴五色，渥洼千里，洵美且异，硕大无朋，其於强学，必□九流，兼总六义。年未弱冠，以孝廉登科，卓哉文焉，固自天纵。呜呼！明廉何辅，神其降殃，粤以天宝岁八月廿四日遘疾，终於蜀郡之官署，春秋廿有四。朝露□至，奄□□□之邦；夜台长往，归来东岱之城。其年十一月廿五日，葬于国门东原，礼也。愁云缭绕，松寒郊吊，□□□於歧路。志诸贞石，式伫生金，志为铭曰：
天生纯粹兮命代贤臣，有才无命兮天实何哉？江汉千里，魂兮归来，佳城一闭兮何时开！（西安碑林藏石）
№天宝００５
【盖】
大唐故严府君墓志铭
【志文】
唐故绛州龙门县尉严府君墓志铭并序君讳仁，字明余，杭郡人，严夫子之遐裔也。曰若沉冥蜀国，投竿制流，经德秉哲，备於国史，可略言也。曾祖端，英谟纷纶，勋南昭晰，隋授上柱国、宁远将军；立言树功，殁有遗美，追赠襄州刺史。祖俦，余庆所锺，依仁游艺，学究坟史，誉满缙绅；授栝州司马。父统，挺生岐嶷，秉心渊邃，学优从宦，修身奉时，有移风之能，当象雷之任，授婺州金华县令；惠深苇杖，仁在蒲鞭，克己咸归，推诚自理。君即金华府君之第三子也。岁闻诗礼，弱冠穷精奥，以明经甲科为郎，调补洪州达昌尉。迹栖枳棘，志远云霄。宗人挺之时为考功郎，见而器之，知有循吏之美，提引抵掌，话言终日。岁满，荐补绛州龙门县尉。奉公忘私，克勤夙夜，妻子罕见其面，州县实劳其人。咸以为德比璋，荣期青紫，岂谓年逾知命，位犹黄绶。以天宝元年十月十七日遘疾，终於河南福善里第，春秋五十三。以十二月一日，迁厝於土＊东五里新茔，礼也。朋执扌府心，所知啜泣，秀而不实，今古同悲。嗣子宪昌等，性与纯孝，痛深乐棘，恐陵谷迁变，勒铭贞琰。其词曰：
吴山嵯峨兮材降生，济其美兮扬厥名；大位未济兮逝水惊，留尸乡兮启滕铭。
返真宅兮表忘情，孝子之林兮＊新茔。
前邓州内乡县令吴郡张万顷撰吴郡张旭书（录自《文物》一九九二年第十二期）
№天宝００６
【盖】
无。
【志文】
唐故张府君及妻沈夫人墓志府君讳子文，吴郡人。夫人吴兴人。以天宝二年八月十八日葬於先茔，礼也。
有子四人。
（录自《文物》一九八七年第八期）
№天宝００７
【盖】
大唐故刘府君墓志铭
【志文】
唐故御侮校尉右金吾卫定襄郡定襄府右果毅都尉刘府君墓志铭并序武功苏邈撰颍川陈书弘农杨刻有唐刘元爽，字元爽，望本旧丰，炎汉之裔。祖达，隋氏失德，隐身不仕；曾祖宝属，皇并州太原府左果毅都尉；董戎有伦，习武能训，父常住，心洞音律，工於乐章，典夔之官，不败厥职。以子有元勋之故，开元中，制追赠恒州司马。
君即司马府君之第四子也。性倜傥有义分，纯孝公忠，仁恕鲠直，黜放名性之学。
吁嗟！万人之敌，不读兵书，密合韬略，有材力，善骑射，头小而锐，犭爰臂虎肩，陆能荡舟，水吐奔浪。至若簸巨石，扛飞梁，夷长钩，縻劲铁，腰旌断布，手抉悬门，怒发立植，雄髭傍戟，尝闻之於古，乃见之於今矣。道有羿之射、卞之刺、由之勇、蘧之智，兼此四德而高戟未竦，金章不耀，岂非命也！夫君年卅，丁恒州府君忧，乃归心佛乘，精尚内典，不过中食卅余载，转一切经凡三遍。复於处道上人咨禀禅要，深入寂境，悟诸空门。虽体罹沉疴，宴坐靡息，每一趣定，累日方解。始期寿变皤眉，身坐绿毳，不谓天香密应，金座下迎。顾谓傍人不令号哭，如人三昧，薪尽火灭，春秋六十二，以逾月廿四日，安神於龙首原，礼也。
嗣子孝光等，恭守遗训，茹荼过毁，咨我直笔，叙其耿光。铭曰：
汉之族，唐之臣，有勇略，敌万人。功高兮位薄，守道兮安贫。提期青莲之果，证夫金色之身。
（录自《隋唐五代墓志汇编》陕西卷第三册）
№天宝００８
【盖】
失。
【志文】
大唐故陪戎副尉张君墓志铭并序君讳剑，字求剑，其望出南阳，因宦派分，为高平郡晋城人焉。尔其洪源括地，长澜浴日月之晖；茂族凌霄，层干蓄风云之气。若乃灵符天瑞，硕学多才，异术奇能，深谋远略，代有人焉，不可言也。祖俭，父，并强学成器，孝悌飞声，安乎卑职，富於道义。君恭而能安，扰而能义，挺出代之材，拔不俦之勇，取微勋以效国，立重名於乡闾。夫人何代而不新，代何人而不故？沈疴有日，反魄无因，以天宝二年九月六日卒於私第，春秋五十有九。其年十月二十日葬於高平郡城东南二里乎原，礼也。太行一望，仲仙灵而入云汉。嗣子尚宾，攀号痛远，摧悲何及。恐千龄万古，变化有时；大海桑田，不有铭记？其词曰：
明明桂月□不芳，皎皎秦楼凤已翔。一及黄泉空积恨，千年白日夜何长？其一。吾葬以後一百卅年，被彭里来开发，破坟者凶，茔坟者吉。
（山西省晋城市古建筑艺术博物馆藏石）
№天宝００９
【盖】
李君墓志
【志文】
大唐陇西李氏先君先夫人墓志铭并序君讳超，字元超，其先陇西成纪人也。今为汲郡黎阳县人也，昔李信仕秦为俘，後为上郡太守，曾祖俭，信州刺史；祖客，隋朝授上柱国，又制大将军。君幼而逊悌，长而习礼，出身事主，补左翊府翊卫。不幸遭疾而终，春秋五十行二，以先天二年卒，假殡於黎阳县。夫人太原王氏。孀室有居，备敬姜之礼；挥邻而处，有孟母之教。享年六十有七，开元廿九年七月廿七日，终於私第。大唐天宝二年，岁次癸未十一月景申朔二日丁酉，合葬於邺郡临河县城东北五里之平原礼。
孤子，检身承家，扬名为孝，思我母是感秦伯之诗；谢於先君取周公之礼，式刊幽石，表其不朽。其词曰：
茫茫万物，天地之，父生我，欲报未从，天乎何辜，罗此鞠凶？在礼有制，触地无容。合葬自周，九原可作，负土筑陵，执斧登概勒铭立石，百龄可。
（录自《隋唐五代墓志汇编》河南卷第一册）
№天宝０１０
【盖】
大唐故王府君墓志铭
【志文】
大唐左龙武军翊府中郎将王府君墓志铭并序公讳泰，字元泰，太原祁人也，周灵王太子之后。曾祖献、祖，并忠孝承家，履名谦慎，守林泉而自逸，赏乐烟霞；轻冠冕而若遗，啸吟风月。高尚之志，难与为俦。父训，赠通州司马，用光茔域；是知忠以奉上，孝以荣亲，南宫图佐命之功，东岱变游魂之号。公即司马之子也。公材力绝人，忠超俗。皇上潜跃之际，参预经始之谋，杖剑营门，标壮夫之气；宣力王室，怀烈士之风。虽外有桓文而内无平勃，不有俊杰，安能济哉？信知飞龙御天，必资云雨；帝王兴运，俟事英髦。景数冥符，若有神应，斯天意也，岂人事欤？昔夷吾体仁，翼乎小国；孔明践义，以辅遐邦。曷若振幽涧之贞柯，耸青云之乔干。繁霜降节，劲心后。
落落焉可谓有风飚者矣。嗟夫！大道亏盈，祸福相倚。孔丘梦奠，俄成负杖之灾；声伯涉洹，遽速琼殊之疾。公养神淡泊，冀保遐龄，福善无徵，奄归泉壤。天宝元年十二月十二日寝疾，终於真安里之私第，春秋七十有五。夫人李氏，镇恶之女，作嫔君子，取则家人，绸直有仪，先公而逝。嗣子大琛，保家之风，无坠於世；先远之义，必诚於物。即以天宝二年二月三日葬于长安龙首原之礼也。便门启路，遥悲清渭东流；汉时连茔，但见寒松西靡。铭曰：
山高辉润，乃蕴琼璋，人厚德业，必嗣忠良。粤我君子，庆祚灵长，旆移新邑，魂返故乡。笳箫凄楚，云野苍茫，想平生兮犹昨，顾松楸兮已行。
（录自《隋唐五代墓志汇编》陕西卷第四册）
№天宝０１１
【盖】
郑君墓铭之碑
【志文】
志石类碑形，两面刻。文似未完，是否在两侧，待考。
唐故处士郑君墓碣文并序君讳参，字仁楷，其先自荥阳，即郑举之遐绪，冠冕代袭，锺鼎承家，汉代传名，留於史籍，即相州长史郑玄之后裔，比因历任，遂为邺郡安阳县人焉。曾祖彦，隋任镇国大将军；祖贽，唐任魏州长史；父胨，唐兴雄炽，龙驾京城，尽□忠勤，封为元从。君为子志孝，为父尽忠，恒行五常言同柱，不求高仕，散诞丘园，祸及夭殇，俄然奄化，去开元二年十一月十七日，＊于家第，春秋有五。
夫人清河张氏。妇□远播，母则罕闻，疋适贤夫，如鱼履水。未及斑白，忽遇夫终，子女幼童，随宜安厝，孀居守志，卅余年，以天宝二年十一月十二日终於斯室。嗣子□昭等，怀高□之泣血，等曾参以绝浆，卜兆安□，恭营□□，便以其年岁次癸未十二月丙寅朔七日壬申，窆在郡西卅五里张泉村西□祖茔之右岗原，礼也。东瞻故邺，西望□□，南临控＊之踪，北顾茔堂之领。仍（录自《隋唐五代墓志汇编》河南卷第一册）
№天宝０１２
【盖】
失。
【志文】
□□□□州大都督参军陇西李公墓志铭并序外孙□通事舍人□□公讳尚旦，陇西狄道人也。伊昔放勋广运，颛顼後图，指木为宗，保姓受氏。
犹□□□□之德，射虎感李广之贤，国史继书，人谋载笔。曾祖西平王安，周开府仪同三司、隋□侍郎。位总前朝，宠延圣代，天光裂壤，右号盘牙。大父河间王孝□，礼部尚书，□道行台左仆射。缔构之初，经纶之始，凿门受律，推毂出征，遂得辑宁邦家，造我区宇。□高萧相，勇冠任城，旌德景锺，勒勋彝器。故尚书□履，出入於南宫；元帅之□，＊曳於□□。父崇义，宗正卿、蒲、同等州刺史、封谯国公，食实封一千二百户。爰掌帝籍，□□宗□□惟多郭贺，露冕得贾琮之政。陈平受於曲逆，太公封於营丘。到今食菜克明，垂□□□□公之第四子也。公必复前烈，有孚象贤，忠信以为宝，强学以待问。经德秉哲，体□□贞，造次必合乎威仪，周旋不愆于仁义。是以风雨如晦，我心则宁，玉帛云乎，大节□夺，势得维城之固，地连盘石之亲，尽饰我躬，信光天族。夙以等亲出身，弱冠授益府□军事。求贤审官，列爵惟德，思不出位，立岂易方，水壶照心，松筠守节。参谋六联之事，□扬百城之能，於是巴蜀澄清，岷峨化洽，人吏雄富，咸赖清通。洎乎大周惟新，我唐□□，贼臣构扇，蠹政干时，衅起萧墙，祸连宗室，乃受谴谪，流落荒陬。荏苒岁时，心若悬□，□忧江海，首如飞蓬。与鲸鲵而为邻，杂魑魅而共处。舍季孙於西河之上，放卢蒲於□□之□，无以加也。既久处炎氛，旋婴瘴疠，六气相，四体不勤，寤寐无为，沉□□□，□□离事于子重，郁结乃同乎范睢，聿怀东首之忧，不及西山之药。夫子适顺，桑扈反真。以□□二年二月廿九日终于罗州，春秋卅一，呜呼！公宗室琼环，衣冠领袖，唯德是务，见贤思齐。彼苍不仁，惜君平远大；昊天不＊，哀仲举声华。夫人河南豆卢氏，仆射钦望之妹，□县令怀素之女。言成母训，动合内仪，年及初笄，甫归於我。
躬行必竭於孝友，□□□□於舅姑，遂令闺门雍和，妇道柔婉。维天宝二载寝疾弥留，享年八十有三，终于私第。呜呼！物不终久，逝者如斯。敬姜敏而能贤，曹女文而得礼。有子三人：孟子仙鹤，汲郡司功事；季子仙芝，金坛令；并降年不永，早世无凋。仲子左千牛中郎仙童，棘心虚赢，丧容毁瘠，屺岵无，荒凉独悲，封树以送终，窀穸以还窆。引归块於交趾，祖神道於邙山。以尽祷祠之心，旁求诸□之义。至诚必感，子产知有所归；魂无不之，百有犹能为变。则明军中，以矢邾娄，用之於升陉左毂，以绥诸侯，将於道路，乃如刻木，是不忘亲。夫人早岁孀居，常悲一剑先坠，今未葬，是有双魂共归。得杜氏之仪，合周人之礼，而后九原永，百代不迁，恐陵谷将移，以贞石纪事。讠叟才多惭於宅相，昧识有愧於孙谋，敢率繁芜，敬扬休烈。其词曰：
厥初高阳，垂裕重耳。硕大且俨，柔嘉具美。绵绵瓜瓞，振振公子。世继时髦，光乎良史。妙年筮仕，弱冠参卿。谪居魑魅，冀保元亨。如何孙楚，翻悲屈平。敬招归魂，来此俱灭。於妇宜家，作嫔世胄。徒称积庆，罕闻余。陇树常阴，夜台不昼。岿岿高坟，此双正。
（录自《隋唐五代墓志汇编》洛阳卷第十一册）
№天宝０１３
【盖】
大唐故将军琅琊王府君志铭
【志文】
大唐故云麾将军左骁卫将军员外置同正员上柱国琅耶县开国公内带弓箭射生供奉王府君墓志并序君讳守言，琅耶人也。上代因隋离乱，徙在弘农郡。君因身贵，而迁贯京兆府蓝田县。上代家声，弈叶传美。君幼挺殊质，长习武能，惟岳降神，在天成象。以唐元年六月廿日夜侍从皇上，诛其恶逆，立功。天恩解褐，授游击将军左卫雍州布政府左果毅都尉，赐鱼袋。夫君蕴韬钤以含德，抱铁石以居心。电扫摧坚，如掌六韬之妙；观旗视辙，坐惟三略之谋。以先天二年迁右领军卫华阴郡义津府折冲都尉。九天飞将，名逾田火之奇；八阵开图，功越扬灰之术。以先天二年七月迁左骁卫中郎，赐紫金鱼袋。由是肃陪中禁，押镇戎班，擅雄略以济时，用宽平而率下。以开十年改迁左骁卫将军。又开十三年扈从东封，防御圣上，亲见行事。瑞气祥空，云亭日观。大夫松树，低翠盖於虹旗；天子登封，望仙飞於凤辇。君别敕充登山，舆脚升山峰，捧銮辂，睹焚紫而称万岁，见大礼而贺明王。
制曰：卿往属艰难，皆立诚效；今成大礼，何日忘之。迁忠武将军，仍与一子官，兼赐一子出身。以开十五年制加云麾将军，左骁卫将军、射生供奉。持赤心而献天子，披素款而庆圣皇。允践戎麾，忠诚克著。从开十七年至天宝元年，皇上频行大礼，制锡罩茅土之级，累加开国公。方谓荣迁列级，寿保遐年。呜呼！生也有涯，逝川长往。何期天宝二年岁次癸未三月遘疾，医救无效，其年十二月十一日，薨於京兆府胜业里私第，享年五十有五。嗣子希祥，以天宝三载二月廿日安厝京兆龙首原之礼葬也。嗣子等恐陵消阡易，海变桑田。故录家记，勒风范於冥志。其词曰：
赳赳武夫，雄雄烈土，杖戟从王，平定天地。天泽昭涣，武臣迁美，云阁图形，制书唐史。天回地易，人变异常，劫石书号，用播忠良。
（录自《隋唐五代墓志汇编》陕西卷第一册）
№天宝０１４
【盖】
失。
【志文】
汝南郡袁君墓志并序汝南郡袁君者，出自帝舜之胄也。家传朱绂，代职荣班，远洎夏殷之後，世为诸侯，万叶相慕者矣。曾祖讳通，隋任郑州新郑县令，因居此地。夫人太原王氏。宰武城闻弦哥之远化，临莱县见凫鸟而双飞。劲节不渝，岁寒岂惭於松竹；器等玉壶水净，志洌未谢於秋霜。名德犹存，身归泉壤。祖讳翰，夫人陈氏，退密丘园，含光成迹，乐道知命，里人曰贤哉！父讳大，志逸烟霞，恋□巢许，高尚其道，不事王侯，子孙偕然。夫人荥阳郑氏，宿同□□，恩重义深，四德同於恭姜，三从齐於孟母，其仪不忒，坤令有闻。谁谓隙驷不留，桑榆急景，兰馨芳歇，桂树摧风。大唐开元岁，卒于私第。荏苒岁叙，风烛难停，子孙望而不及，孝□无穷，丘也东西，不可无所。今以天宝三载二月廿六日改葬于大梁城西南三亭＊前，西北去三兽百步，礼也。面望长□，□杳莽而无际；後临沂水，仙查激浪而浮天。左带巫□，岗峦<幺>纷而隐嶙；右瞻嵩□，群山岌粜以攒峰。卜良辰而安厝，得兹拜之胜境，乃为颂曰：
寒松暮兮□苍苍，丘陇隈兮迩大梁，悼流光兮促景，恨嵩里兮夜长，其二。
一闭泉壤，永号高堂，罢东邻兮相杵，哭南ぼ兮断肠。恐海变桑田，陵谷遽迁，唯令德兮不朽，留金石兮永傅。
（录自《隋唐五代墓志汇编》河南卷第一册）
№天宝０１５
【盖】
失。
【志文】
唐故前检校蛤＊戍主赏绯鱼袋韩府君墓志铭并叙天生万物，人德灵长，稽考贝类，起伊伦绍。公讳贞，字乾贞，昌黎郡人也。
洎乎蓬荒四塞，萍陋三韩。公赳赳千城，英英神武，有请□之侠，怀许国之心，摄职戎行，兼荣朝服，而战功累绩，竟不封侯，乃遇时而无命也。公石席匪心，松筠假节，得人伦之规矩，斯国风之令仪。□其野＊楹图，英龄迫逝。嗟欲年之近代，叹幽簇之长途。开元廿四年十二月十二日终於私第，春秋六十有六。夫人双氏，乐陵郡都尉之第六女也。□□资身，一心事上，琴瑟聿光於孝养，花实抽茂於庭闱，誉美人先，行昭亲党，齐姜舍秀，兰菊驰芳。何期生也有涯，死而难赎。开元廿九年一月十五日殒於家室，春秋六十有人。昊天罔极，空悲怀橘之时，割爱慈颜，永绝倚门之望。飘零一代，有子四人：次子元昌、元俊早亡，长子元崇、元峤等，于其宗嗣，孤遗掩爱，岱壑攸归，北堂寥寥，叫泣黄泉之户；南陔扉靡，痛切白华之心。然幽明殊途，存亡异贯，卜其宅兆而安厝之。以天宝三载甲申闰二月乙未朔二日丁酉迁窆於柳城郡西北原，礼也。孤坟屹立，双□前列，威仪具举，窀穸聿修。绿水东澜，度悲风之垅树；紫山北峙，□幽魄之泉台。灵而有神，礼封之祉，玉石刊志，全文纪图。其词曰：　皇天无规，惟德是邻，何不＊遗，歼我良人。其一。高坟屹屹兮双阙哀，垅树萧萧兮悲咽永。黄泉封隧兮不复开，白首同归兮长已矣。其二。北堂兮□□，□甸兮无期，悲唐代之交易，刊燕石之铭词。其三。
（录自《隋唐五代墓志汇编》北京卷第三册）
№天宝０１６
【盖】
失拓。
【志文】
大唐故君夫人上官氏墓志铭并序君讳李亻品，字亻品，其先望博陵人也。因官派分，遂为晋城县人与。曾祖惠相、祖箕，并强学成器，孝悌飞声；取微以以效国，立重名於乡闾。君有志操，敦仁义。夫人建兴上官氏，母仪夙著，六行邕邕。呜呼！人何代而不新，代何人而不故？君夫人沈疴有日，返魄无因，以天宝三载＊疾，至六月廿一日卒於私第，葬於城东南一里半平原，礼也。嗣子云、将等，叩地摧容，嗟陟岵罔极；痛矣踊矣，莫识其非。大海桑田，不有铭纪，无以表粹；兹贞琰，以勒美焉。其铭云：
四运推序，百年若浮，有生还死，何人不无。冥寞长夜，号绝焉如！（山西省晋城市古建筑艺术博物馆藏石）
№天宝０１７
【盖】
大唐故徐府君之志铭
【志文】
大唐故明威将军守右龙武军中郎将上柱团徐府君墓志铭并序女婿左领军卫长上果毅包处遂撰春秋传曰：殷有六氏，徐为□焉，至于武王绥邦而隶之在鲁。故知氏自上古，于今未渝，；连谢不留，承系至此。故申曰：名有信义，象类以取其宜。是以府君讳承嗣，字承嗣，则以德义为命也哉。美矣天汉，秉之望□。夏之丧，又得与先圣之所同闾也。然稽之时义远矣，且教训存焉。虽则听示不同，亦如入芝兰之室。六国时，齐大夫城北之公，素有容华，以惭邹忌，则廿世祖矣。曾祖□、祖感，并於代有时，在躬无命。父亮，赠朝散大夫、州司马。府君熹熹志性，赳赳武夫，负艺而不以艺彰，好勇而不以勇行，每具持弓审固，必中穿杨者哉！学剑氵位贲，以过相如之气，虽明武□□，乃ウ合於文。孝廉孔昭，仁义并著。
往属国家多难，无衅妖兴。府君忠不顾身，勤以卫主，心谋矫策，力习旌戈，是用三躯之虎贲，得存九五之社稷。仁矣夫！每毙一人，皆掩其目。嗟乎！煞人之中而答礼也。於是我皇赏於有功，解褐授扶风郡文城府右果毅都尉，借绯鱼袋。
杜矣哉！煞敌为果，致果为毅，所以氵位此官也。积勤御寇，以有视辙之谋；宿卫丹墀，岂无西河之对。亻黾亻免从事，俾守我王。进思则诚时於睿情，夙夜则匪懈於晷刻。历官至左武卫郎将，又制曰：前锡微禄，雠功尚轻，宜改明威将军、左龙武军中郎将。任已四考，为警卫致劳，遂成心疾。尝闻忧能伤神，此之为矣。
以天宝三载六月廿五日终于西京醴泉之私第，春秋六十有五。悲夫壮哉！风云自此没矣。即以其载八月十二日窆于龙首之原，礼也。嗣子义进，任威宁郡宜城府别将；义礼，兵部常眩嗟乎！在丧尽哀，居服尽礼。府君不遗筮窦，顾为秦晋。
亻虑念平生之恩惠，敢不奉乎斯文。援毫悲哀，遂成波墨。其铭曰：
央央鲁郊，爰有奇人，昔显儒圣，今生武臣。勤王忠烈，不顾厥身，天有命也，得保丝纶。恩自南面，拜爵北宸，余庆未＊，今也何泯。风云意气，自兹以屯，军谋剑戟，无乃日新。
天宝三载八月十一日孤子义进书（录自《隋唐五代墓志汇编》陕西卷第一册）
№天宝０１８
【盖】
唐故契将军墓志铭
【志文】
故九姓突厥契李中郎赠右领军卫大将军墓志文大唐故九姓突厥赠右领军卫大将军李中郎者，西北蕃突厥渠帅之子也。家承声朔之教，身奉朝宗之礼。解其左衽，万里入臣。由余事秦，彼有惭色；日＊归汉，何能加此。天宝三载九月廿二日遘疾，终於藁街。圣恩轸悼，赠右领军卫大将军。以其载十一月七日安厝於长乐原，礼也。鸿胪护葬，庶事官给；著作司铭，遗芬是记；哀荣之礼，国典存焉。其词曰：　怀音展诚，宠三申命，夷夏哀荣，於兹为盛。厚朝赐，长阡官卜，纪铭芳珉，敢告陵谷。
（录自《隋唐五代墓志汇编》陕西卷第一册）
№天宝０１９
【盖】
大唐故史府君墓志铭
【志文】
唐故壮武将军右龙武军翊府中郎将武威郡史府君墓志铭并序　应集贤院校理主史陈留郡申屠Г撰文并书君讳思礼，字伯，武威人也。其光辅周克殷，展九鼎之宝；佐魏理邺，绾百里之樱自是以来，含章间出，柔嘉挺生。西汉全盛之时，月以外戚居宠；东京陵夷之日，弼以直臣见知。代不绝贤，门休厥德。曾祖爽，皇任翊麾校尉、右卫中候；安卑守道，从谦效官；禄位逾微，名实弥著。祖感，皇任昭武副尉、右卫司戈，□□□肩，习武继踵，侍以严更之署，巡以周庐之区。父岳，皇赠青州司马，□锡朱私，宠加存没。莱夷上佐之郡，海岱半刻之城，可谓政及幽灵，化沾朽骨。□□公阴德而高其门，张贺行仁而尊其家。方诸圣代，未可同年而语哉！君盖右卫司戈之元孙，青州司马之长子也。素多奇节，罕拘小谨，临难不易其洁，见危不顾其身。志在雄飞，岂能雌伏？属唐元初载六月廿日，巨猾开衅，邪孽如聚，戮褒姒於周京，斩吕禄於汉阙。班赐获级，俾勤赏功。至七月十三日，恩敕授君平阳郡仁寿府左果毅都尉，借绯，以旌社稷之勋，用表河山之绩也。考满，授冯翊郡唐安府左果毅都尉，重任两政。考满，又选授伏龙、洪泉二府折冲。考满，加游击将军，授京兆神鼎府折冲都尉。训兵养士，秣马脂车，计不□时，算无遗策。寻加宁远将军、守左武卫翊府右郎将，赐紫金鱼袋，又转右龙武军翊府右郎将，累迁明威将军。无何又选壮武将军、右龙武军翊府中郎将、上柱国。北军开壁垒之营，南宫列钩陈之卫。君以爪牙王室，羽翼圣明，同韩彭而推高，方耿寇而见重。至若倾心於下，接物於众，寮友取则，雅望攸归。生也有涯，彼苍不＊。呜呼哀哉！以天宝三载岁在甲申八月辛卯朔廿日庚戌终于兴宁里之私第，春秋七十有七焉。君尊贤慕道，好德善邻，以廉正居官，以忠勇报国。壮志未弭，良图忽诸。夫人武功郡君苏氏之女也。母以子贵，妻以夫荣，悲龙剑而一存，伤凤梧之半死。以其载十一月庚申朔廿三日壬午，迁窆於京兆府万年县川乡白鹿之原，礼也。水临灞岸，山接芷阳。风传长乐之□，日下新丰之树。嗣子元柬，宣节副尉、长上宿卫，仍委检校闲厩修造使；次子元亮，御侮校尉、右武卫绛郡神泉府别将；次子元忠，翊麾校尉、右武卫仁寿府别将等，哀不胜丧，毁几灭性，能举孝道，咸遵令仪，勒其精泯，纪夫幽壤。铭曰：
□□之才，武威之宝，出逢大运，吕兴王道。其一。国章优渥，宠命频繁，□□□府，攉波期门。其二。天奚不仁，於兹明哲，长河未乾，大树先折。其三。
孤坟闭迹，□□□□，□生到此，□□何书。其四。
（录自《隋唐五代墓志汇编》陕西卷第一册）
№天宝０２０
【盖】
大唐故周府君墓志铭
【志文】
大唐故壮武将军行□龙武军翊府中郎将周公墓志并序鱼有鲲也，浮沧海而吞百谷；山有鹏也，搏扶摇而行万里。士有遇於世则云霄可致，虽鲲鹏其大，用之莫齐，况我周公兴齐国，虽桓桓之士乎？公讳思忠，字思忠，京兆奉天人也。自稷兴于周，至王季文武三□□□，剪商室之暴，封子孙之邑。昔天子建德，因生以赐姓，锡土以命氏，公之世族，自兹相袭，郁为上望。曾隋冠军大将军讳求；祖皇右卫将军讳嶷；考冯翊司马讳朗。公三代英英，冠冕秀杰，幼而颖拔，长而干勇。属中宗晏驾之载，同恤社稷之难，□除勃逆，捧日再明。夫公能经国家，定祸乱，序民人，利後嗣，岂彭韩周邵同年而语哉！且夫度德以辅之，公其智也；量力以行之，公共勇也；相时以动之，公其效也；此三策，公能弼谐厥谋，翼戴我后，功冠今古，允谓难矣。初拜咸宁右果毅，迁天古府折冲，加爵游击将军，赐紫金鱼袋，稍迁右威卫郎将，累加明威将军、壮武将军，转翊府中郎。公屡迁荣职，简在帝心，委以爪牙之任，光以金紫之秩。
洎乎晚载，深厌轮回之俗境，志求出世之妙道。常谓子孙曰：吾欲归身极乐之界，安可以少善枞力，而能生於彼国乎？乃绝茹荤血，栖身禅寂，修以十六观门，劲以乘正路，精念不辍，行愿乃成。公将欲离生灭之苦，示归化之迹，先端然结趺，静居其室，断攀缘於四趣，祈真相於十念，遘疾□□□□□滞室，天乐远送而声闻于空。以天宝三载冬十一月十一日，坐薨于西京普宁里之私第也，春秋七十有一。观其颐颢若生，容色转丽，岂不以公之愿力，惟精惟一，得置乎斯道，能成乎胜果。夫人云氏，即扶风太守弘嗣之从孙也。鼎族之胤，嫔于公，不幸早卒，□所不合，迁而葬之，亦公之遗命矣。又以其载十二月七日，迁兆于长安西□平乡之礼也。公有三子焉，庭玉、庭竣庭诲等。佥傥傥之士，有义有孝。义能恭顺，孝能徇力，用存泉壤之记，刻斯铭曰：太山之颓，良木坏。有裴忠节，功能济世。
身荣金紫，魂归静界。坐兮若生，神杳杳力何有？卜宅兆而长居，记兹名於不朽。
（西安碑林藏石）
№天宝０２１
【盖】
失。
【志文】
大唐故内侍苏公志铭并序国子进士崔亻垂撰夫造化功成，三求明见，天地长久，惟人寿期。公讳思勖，字有竞，武功邢人也。建乘帝舜之叶，近族司寇之苏，荣茂於武功，因仕迁于诸郡。祖璩，皇检校南昌郡周罗县令；可比宰城之职。考忠，赠夜郎郡太守；孝悌为怀，神襟□沓，芳华白骨，赫弈圭庐。公禀岳渎之色，涵列宿之晖。居家之日，唯存爱亲；事君之晨，弥勤弥敬。良才间出，鸣鹤修成。白天皇大帝即入禁闱，勤才忘冫食，圣德休识。大足之中，授陪戎校尉、直内侍剩至神龙初飞，迁儒休郎、宫教士，朝游凤阙，夕憩龙楼。每事承恩太上，特加朝散大夫、内给事。制曰：校职宫壶，克著恭勤，覃思进给，抑惟恒典；亲侍克能，义光皇屋。朱衣拂飞花之上，银鱼挂五带之中。肃穆妃居，履冰紫极。太上复加常侍。诰曰：恭慎居怀，恪勤奉职。
既遇郊之典，宜加命秩之荣。即先天历也，炎凉虽改，南恭不移。幸达开元天宝圣文神武皇帝，又蒙宠禄。君臣道合，言简天聪，开元十三夏，授内侍。纶言：
忠义奉国，勤而效官，出入无违，周慎斯著。元辰既挥，赏命以颁，宜加等数，可银青光禄大夫、行内侍省内侍员外置同正员、上柱国，食邑三百户。又至开廿三，奉诏：长才授职，雅望荣，风誉美於当朝，忠谨彰於列位。沐以雷雨，既增色而疏封；锡之田土，兼推恩以及嗣。可进常山县开国伯，食邑七百户、检校云韶使。移风易俗，属此司马。於是声雄益代，凤阁持名，宠辱不惊，实为辅翼。
朱缨紫盖，满路光晖。意气为称，帝心，厚禄良为，勤正一从。初事九刃，不落纤篚，发绪至升，无少毫之缕。可谓帝宫一炬，明朝平人。岂图岁非我乘，悬车寿及，悫乎难拔，而惊电光，薤露见啼，白杨风急。以天宝四载三月十四日遘疾，薨於安兴里私第，春秋七十。悲夫！生荣死哀也。至乌上耀，子犹怀堂上之欢；玉兔流晖，□惟忉存情之痛。以其载十月廿五日景□，葬万年县长乐原，礼也。
乃天锡玉帛，敕司太乐，设田横之歌，列当旷之器。红尘起而鼓声震，霜野素而白辅遥佳城已奄，泉室长霄。子宾璋、献璧等，毁瘁嬴瘦，倍结高柴之容；仲诉无攀，弥想趋庭之训。敢乖古表，何比今旌。恐日有摧川，以铭勒记。铭曰：
有□司寇，式诫八方，今我苏公，六宫盛光。其一。银青大夫，冠盖国伯，三品荣门，五帝光赫。其二。大夫容德，守廉清美，能奉丹墀，朝廷华伟。□以简上，且光王旨，岂生长久，岂生无始。忽穷簪黼，莫归蒿里。水泉恸哀，寒风悲起，佳城一□，却终天畿。其三。
天宝四载十月廿五日（录自《隋唐五代墓志汇编》陕西卷第四册）
№天宝０２２
【盖】
失。
【志文】
□唐故岐王府祭酒崔公豆卢夫人墓志铭并序夫人讳＊，始家北燕，徙宅中夏。其先本姓慕容氏，匡难□时，剪分器。
慕二仪之德，继三光之容，若斯之盛也。至後魏道武皇帝，念功建德，陈锡宠光，因赐为豆卢氏，自兹□发鸿源，京国。故金紫光禄大夫，光禄、卫尉、鸿胪三卿，郢城郡开国公楷，夫人大王父也。祖玄俨，集、□二郡太守、上柱国。父志静，大中大夫、坊、延二郡太守，袭郢城公。□□济其美，不陨其名。夫人秀而文，清而□，歌彼矣，迨其吉兮。亦既有行，归於崔氏，克谐君子，宜其室家。虽冀缺之见敬如宾，曷足尚也。夫人敦穆桥梓，法度苹蘩，是得九千其仪，六二中吉，宗姻之内，以为美谈。及君子早违，夫人画哭，颜尚稚，葆发衔凄，孤节霜凝，清心玉映。诗所叹恭姜自誓，夫人有焉。存秋六十有六，天宝四载三月廿四日，卒於洛阳县毓德里之私第也。乌呼！谓天盖高，辅仁奚谬。谅纯懿之攸假，俾荐瘥之谓何。万化同归，九泉无赎。以其载五月廿七日，葬於河南县平乐陶村之原也。嗣子日知，茹酷既窆，号恸彼苍，丧事惟约，奄成先志，光□圣善，思图令名。其词曰：
硕人其颀，象服锦衣。及尔偕老，德音莫违。天假其才，道合於性。执德惟一，秉心无竞。夕阳西□，逝水东流。奄□芝□，□叹松揪。徒刊幽石，永念芳猷。
（录自《隋唐五代墓志汇编》洛阳卷第十一册）
№天宝０２３
【盖】
大唐故王君之墓铭
【志文】
唐故王君墓志铭并序君讳仁行，太原人也。根英挺秀，江色回九折之车；宗骨天奇，邺郡动双凫之舄。其後系临上党，而家屯留焉。君依仁履德，月朗风清。□属雁塞尘惊，龙庭燧举，君所征无敌，所伐无坚。主悦奇功，蟹上骑都尉。开元十七载四月，终於私第，春秋八十三。夫人郭氏。四德柔闲，母仪婉顺，开廿七三月，终于正寝，载八十四。子梵相，以天宝四载十月廿五日，葬县东北廿里，礼也。川阜形胜，乐哉斯丘，虽海变陵移，而冀兹长久。铭曰：
声雄上晋，邦分太原，＊裾代袭，钟鼎家傅，文武之道，主功立言。其一。
百龄倏注，人代俄迁，荣主哀死，今古同然，风悲松路，日修荒埏，一归丘陇，毕地终天。其三。
（录自《隋唐五代墓志汇编》山西卷第一册）
№天宝０２４
【盖】
赵君墓志
【志文】
唐故板授平原县令赵君及夫人墓志君讳庄，字思隐，其先天水郡人也。昔中牟简之苗裔，晋上卿盾之胤绪，隋末河间县令□之孙，皇初上党县尉满之子。君川原轨范，乡党规模，既如制锦一同，宣风百里。背从心之岁，面期颐之年，朗若松筠，志怀金石。忽於遘疾，药饵无徵，以天宝元年二月四日＊於私第，春秋八十有四矣。高相半殒，如栖独鹤之悲；台镜分形，似照孤鸾之状。即以其年月廿日殡於蔡村东南二里半平原，礼也。西迨峻岭，近接太行之山；东引丘墟，□带苍芒之郭。嗣子嘉礼，攀号扣地，五内崩裂。恐桑田变易，川谷流移，刊石勒铭，乃其词曰：
昂昂赵君，凛凛不群，桂中生月，孤峰出云。以□为德，以义为仁，克聪克敏，择交择邻。其一。山□奇精，□□□量，虽不求名，坐封令长。□□锺鼎□□□□，万代扬名，千秋长想。其二。
天宝二年四月三日身＊，至天宝四载十二月一日，夫人雍，为墓葬之也。
（录自《隋唐五代墓志汇编》河南卷第一册）
№天宝０２５
【盖】
失。
【志文】
唐故郭君墓志之铭君讳师，太原人也。周文王之□□，郭巨之苗裔，因官上党，住於兹□。曾祖举，祖通，父，世胄英雄，□性骁果，一经皓首，＊卒於文场；三军可夺，且ɡ名以武骑。春秋八十一，卒於里第。夫人程氏。六行乃修，三能并茂，春秋六十有二，终於私第。粤天宝四载岁次乙酉十二月甲申朔，合葬於郡城南里平原，礼也。嗣子後兴，恐丘垅载平，勒石为铭，乃为词曰：
哲人兮一去，智士兮不还，援□兮□岫，鹤立兮松间。其一。
（录自《隋唐五代墓志汇编》山西卷第一册）
№天宝０２６
【盖】
大唐睿宗大圣真皇帝贤妃王氏墓志铭
【志文】
大唐睿宗大圣真皇帝贤妃王氏墓志铭并序　谏议大夫王焘撰贤妃讳芳媚，太原祁人也。梁司徒太尉大司马永宁公讳僧辩之来孙，皇朝□君讳必之曾孙，国子司业、郑州刺史讳思泰之孙，司封郎中、润州刺史赠益州大都督薛国公讳美畅之中女也。汾河南注，降辰象於灵源；恒镇东临，积公侯之气。□物百代，忠贞一门，此之谓不朽。贤妃生於上善，育於中和，幼而聪明，长而仁。六岁能诵诗，十二通女则。门风姆训，中外宗焉。初妃伯姊，以才淑选为安国相王之妃，生薛王。光宅三载中，贤妃复有诏徵入。周先令德，已闻玄鸟之祥；汉阅良家，东承金印之宠。睿宗大圣真皇帝让德储闱，潜龙旧国。选纳之重，天下为难。及妃之娉，命礼实加等。妃绸直如发，塞泉其心。恭下堂之仪，动中环；奉东阶之训，结在衿。虽虞嫔夏姚，无以尚也。唐隆元年，睿宗正位。六月廿八日册为贤妃。劳谦克己，常若不及，顾见珍饰，并却而不御，以昭示俭约。至开元四年，睿宗山陵事毕，薛王频表，恳请侍养。主上重违友爱。优诏许焉。乾坤再，初入增城之舍；日月其除，复下中山之郏凡而器用财币，□□手家，仍□诏赐。实封二百户，以供汤沐。每苑御珍鲜，远近献贡，中使遣□，相望不绝。至於朝之大礼，国之行庆，必特加宠锡，以追尊厚意焉。开元十二年，薛王薨。诏赠惠宣太子。贤妃昼夜号哭，感恸人神。王门之内，一以咨禀。□诫其孙曰：夫修身莫若孝，理家莫若敬，孝敬之道，不可不深识。勉之哉！勉之哉！故□妇诸孙，能遵守法度，恭俭亲爱，不褰不忘，朝野称之，以为得礼。自非入大家之室，登华氏之堂，则罕能窥其阃奥。天宝四载秋八月疾亟，阖门求医。顾谓之曰：吾年过耳顺，待终可也。何药之为？因摄心谛观，归於愿力。洎旬有八日而薨，春秋七十三。呜呼哀哉！皇上哀轸，辍朝三日。申命京兆尹萧炅监护。
仍以惠宣第十五男尚□奉御主丧祭，以宠终也。至其载十二月七日陪葬於桥陵，礼也。宰庀之典，咸取给于县官。存荣殁哀，近戚无比。初惠宣之生也数岁而德妃薨。睿宗怜□，以贤妃慈爱，又其姨也，乃命母养。於是勤身苦体，尽心鞫育；惠宣亦至性过人，敬爱如子。始自藩国，洎乎没齿，履孝资忠将卅余祀，而无纤介之失。盖亦贤妃之慈□□焉。妃性畏慎，进止有则，虽寒暑寝兴，栉沐盥漱，必舒帷拥蔽，待成而后出。其矜庄□□如此之至。於戏！其在家也，有葛覃烦辱之劳；其在国也，有卷耳忧勤之志。而□思窈窕，进贤才，柔色以纳规，和声以逮下，则彤管载之详矣，故无得而称之。铭曰：
□二姚兮虞二嫔，邦之媛兮国之姻。降馨香兮腾芬伦，彼苍苍兮胡不仁。国□淹兮次星沦，空阶苔兮虚殿尘。岁将晏兮龟吉辰，桥山足兮乐池滨。寒笳□兮楚挽辛，哀哀淑德兮悲路人。
（录自《隋唐五代墓志汇编》陕西卷第四册）
№天宝０２７
【盖】
夫。
【志文】
大唐故陕州司法陆府君夫人赵氏志铭并序夫人赵氏，天水人也。之第二女。祖德衣冠，鲁史详载。夫人秀质丽华，贞姿峻节，雅工翰墨，妙解丝桐。春秋廿九，开元十六年春天逝於伊阙高泉私第。
天宝四载冬，葬於河南县邙山，礼也。叹惊飚之不停，伤逝水之终古。一闭幽室，千春断魂。有女三人：染、氵允、等，惧迁陵谷，永纪铭记。铭曰：玉颜令质，永瘗穷尘。青松白杨，万古千春。
（录自《隋唐五代墓志汇编》洛阳卷第十一册）
№天宝０２８
【盖】
失。
【志文】
大唐故通议大夫上柱国剑州刺史晋阳县开国男郭府君夫人新郑郡君河南元氏权殡墓志左武卫仓曹毕宏撰夫人讳婉，字婉，河南元氏。十一代祖後魏昭成帝；九代祖秦王；曾祖达，太常少卿；祖德，简州司马；父玄，亳州城父县令。夫人帝王锡胤，公卿遗善，妇行既积，君子好仇。年将及笄，归我府君矣。府君时为监察御史，後转著作郎，夫人授仙源县君，除主客郎中，加新郑郡君。府君历棣、泗、剑三州刺史，开元七年即世，葬於河清县亲仁乡原，礼也。夫人自安厝毕，丧制终，曰：有无上道，吾将栖焉。开元十七年，诣天竺寺崇昭法师受菩萨戒，持金刚经，转涅盘经，於大昭和上通戒，得禅定旨。又於寿觉寺主惠猷禅师受具足戒，於弘正惠干禅师皆通经焉。戒珠光明，心地清净，忽尔言说，若见端兆，顾谓左右，广修功德，乃舍财宝，放家僮，转大藏经，发最上愿。虽福之无等，而生也有涯，以天宝五载正月三日殁於洛阳里第，春秋六十七。即以二月三日权殡於府君茔东北一里北原，礼也。有子希秀等八人，并哀哀孝思，柴毁泣血，宁戚过於常人，来载十月，当拟合，余备後讠名，此未暇叙云。
（录自《隋唐五代墓志汇编》河南卷第一册）
№天宝０２９
【盖】
失。
【志文】
大唐故宣威将军行右卫安化郡永清府折冲卢龙军副使上柱国宋府君墓志铭并序君讳思齐，字思齐，隋明威将军之曾孙，朝议郎隰城公之长子。王经国史，轩冕相承，禀淳和之风，韫韬钤之略，勇冠三军之首，义包六郡之先。往以沙塞不避，荒徼有事，髦头昼动，羽林夜明。君以副将卢龙，功成汗马，寒胶始折，虏骑方计，乃以九攻之伎，七纵之谋，启黄公之秘符，临玄溟之战阵。自狼河外，不闻绕镯之声；鸿雁塞前，无复千戈之务。故知资父事君，功成名遂。何天不保遐府，而人道变盈，疾起雾露，凶成神化。春秋六十有八，以天宝元载秋九月廿有四日终於幕府。呜呼！褒斜之营，乃亡蜀将；城濮之役，遂丧楚臣。痛黄鸟之诗，就青乌之兆。夫人武氏，闺门之内，有慈爱焉，为君子好仇，作列女明傅，母仪克光乎前烈，妇德贯先於往籍。玉树枝折，峡云初断。春秋六十有一，开元廿有三载，卒於洛阳平阴乡私第。以天宝五载二月廿七日，合葬於东京清风乡原，礼也。孙珍仰天长号，委地绝气，恐高岸为谷，巨海戎田，刊贞石其铭曰：
将军武略，实推雄英，羽林已肃，卢龙云平。万载之後，骏有声云尔。
（录自《隋唐五代墓志汇编》洛阳卷第十一册）
№天宝０３０
【盖】
模糊。
【志文】
大唐故云麾将军左龙武军将军上柱国吴兴施府君墓志铭并序左司御率府兵曾参军翰林院学士太子诸王侍读王齐同撰天子之军，古者六，爪牙之任也；今以四，股肱之体也。所以经膂力，制腹心，总彼貔貅，聿归龙武。其地近，故将皆命卿。其人雄，信若畴圻。父平秩四序，兹乃夏官，仰列三光，则惟星象。职重任者，不难其才乎？席宠攸膺於故将军，施氏之子得之矣。将军讳宝，字思琛，吴兴人也。家以宦徙，族由德著，故今又为京兆华原宜川乡之里人也。初孝叔之宅鲁也，祚胤公子，弈嗣大夫。故少施氏能礼食圣人，宣父为之一饱。宜其代济余庆，必复前修。将军之曾大父曰九，大父曰苟，父曰文，三叶一心，同底於道。能使寒谷生黍，丘中有麻，自达巢由，致君尧舜。优游衡泌，逍遥考盘。厚生将军，克广旧德。父之能教，必贤其子；子之移忠，必荣其父。用此皇恩，追赠将军之父为衢州司马。是谓食其粒者壅其本，饮其流者浚其源。焯见裕成，有如此者。将军五光分大云之色，百亩垂大树之阴。若木生华，光先捧日；鸣鹤在野，响即闻天。扶翼起中兴之功，夤亮协升平之烈。烁哉杰出，倬比於三。解褐以元勋拜左须军卫河南王屋府果毅都尉，转左武卫京兆居义府果毅都尉，次历右卫陕郡安戎、右骁卫京兆甘谷、左卫京兆崇仁、左领军卫京兆甘泉、右卫京兆大明等五府折冲都尉，寻除右武卫郎将，迁左领军卫中郎将，移左龙武军中郎将，稍加左内率府率。无何，擢左龙武军将军。
皆以劳进也。将军以道也有希夷之精，归心於象帝；以觉也，有寂灭之旨，稽首於法王。微言必通，泉赜斯睹。施不惟报，戒以斋心。颜回之不茹薰，岂从祭祀；孔圣之忘肉味，何独闻韶。其专意诣和有如此者。春秋六十，大渐日臻，忠诚日积，让官而寄重不许，辞疾而贪贤强留。先驷以缣，秘方遣药，分梨上苑，减膳中厨。赐书为子孙之藏，间遗作吏人所羡。时与运厄，有加无痊。以今天窦五载十月一日薨於京兆太平里之私第，命也。元妻白水郡夫人张氏，嗣子左龙武军执戟贤秀，俱丧所天，号绝於地，节也，孝也。式遵远日卜葬於万年川乡之平原，礼也。再思陵谷，贞石是刊。宜也。铭曰：
杰生硕俊，万夫之雄，出身入仕，移孝为忠。岁聿其迈，薤露松风，将军夜落，星芒遂空。泉台不朽，可勒元功天宝五载岁次景戌十一月戊寅朔十三日庚寅修刊。振威校尉守左骁卫楼烦郡岚山府别将杨书（录自《隋唐五代墓志汇编》陕西卷第四册）
№天宝０３１
【盖】
失。
【志文】
唐庆国故细人孙氏墓志铭并序侍读左司御率府兵曹参军翰林院学士王齐同撰细人古或谓之孺人，次妃之列也。故孙氏光庆国之选，聿俊英闻乃祖，泉乎家君，无违命者。官讳遂达於四海，可得而举焉。细人其容华，其德茂，婉娩生乎性近，绰约禀乎天和。阃厥年，行路所知，为之撇涕。春秋三十有七，以天宝五载闰十月廿二日夭化於万年兴宁里之公馆，命也。丧必有主，远日就期。由此陈国公、右千牛卫大将军倩为之馈奠，为之卜迁。即以其载十一月十三日安厝於会昌县界细柳之原，礼也。铭曰：
惟生有涯物固终，素娥夜落明月空。于嗟窀穸万古同。
（录自《隋唐五代墓志汇编》陕西卷第一册）
№天宝０３２
【盖】
失。
【志文】
大唐故银青光禄大夫行秘书少监崇文馆学土上柱国范阳□开国（下泐）夫人陇西李氏墓志铭并序公讳元福，字子祥，范阳涿人也。其先出自烈山氏，中古有□太□别宗得姓，详乎书史之学。自後侍中□□□弈叶，衣冠蝉联，十五代于兹。□之顷家风仰姻□者，如太室之极天地。高祖□仁□齐□□郡太守；清猷克远，施三德於官政。
大父□□，隋殿中侍御史，皇朝东宫千□；□□增烈，道二代之艺。父善，□道□□，抑扬郡县，县二□得□大才，□无贵位，不□栖鹰之□□□劳人之□。公玉华蕴□，辞林芳干，津□外□□□□□□□五□言□千里。□道以（下泐）而下，回□□於仁达，学□□□甚□□利用□土□□□□□□□□商州参军事，（下泐）之拜□对思中之□□□供奉侍制□□贝二州司兵参军事，□州□县令。
为□训戎之□□官修而物事□□蓼莪集痛，茹毒□□，天性纯（下泐）一□服阙，除洛州司功参军事，□朝散大夫。宪□朝右，朱绂斯皇，如何贞□之才，俄从（下泐）出复为□□昌□县令。任德以明教，推诚而惠人。昔望郑邻之善，果衍繁□之异。入为詹事丞，转都水使者。自□□□□列□二部，一台之□，固已宫政增熙，虞衡戎□以□官出兼济州长史，（下泐）龙□之□尽在是乎。袁伯华□才好学，扬子云志在□□，网罗千古之逸，风经（下泐）年录五十卷，甲子多通表二卷，书□异之。为秘书少监，外史文□之魁，□经□□之秘。分□斯荣，未几，拜银青光禄大夫，封范阳县开国侯。青经黄□曰苴（下泐）儒雅而登公侯，不其□□久之，致仕於家。俄起为崇文馆学士□□之□，标映士林，□□之德，□致民念。而逝者如斯，生涯□□文行忠信之业，崇高□□之风，□□□□之名，莫非□往之书。悲夫！春秋七十有七，以先天二年壬子春四月九日□於东都之□□里第。（下泐）夫人李氏，陇西狄道人也。详夫□德弘道之风□□□□之致誓山河（下泐）邛州使君之孙，凉州都督之女。□□孝之德，生礼□之门，（下泐）
於冰玉，□茂烈於□兰□□□以垂仁，协和□而唯□□嘉洽於（下泐）盛汉茂对人秀，门阁则轩□连阴，先後则□安成列。（下泐）宜泽□为声明之节，移□□之□，尽和睦之理。□为可□□慈惠（下泐）少长□敦笃□如也。既从大官典礼□屡加授常乐县君，陇西郡君，陇西郡夫人。（下泐）菲俭之心诸姑伯姊，华首□□之后宗族姒娣，初非晏□之□□□企我於（下泐）闲靖□之德，□慎婉之容，诗颂图史之言，□有章（下泐）从而家道□正矣。往□太阳异曜，□□充补天化居中□外之式□鸣□□和之□□□素而高珠翠，舍齐眉而半丈夫，眉淡成其俗目，沾礼□在躬（下泐）其执□一□此风载，夙衔乐棘之痛，中茹□□之恤。
躬衣（下泐）倚桐半死，两凤仍飞，数年之间，怡怡如也。夷得丧於颜色，沉□□於灵□□□□□至于□□□□中□□从大连。神之听之，於何不淑。春秋六十有七，以开元六年龙集戊午五月廿三日薨於故第□□□□二月十四日庚申，合葬於缑氏县西公路□□旧□□也。□子孝孙此玉□□□嗣子怀州司户泌，右金吾卫仓曹泛等，号诉遗训，勒铭幽石。其词曰：
□文□□祀盛德，□青策兮通侯国。猗淑人兮成嫔则，□君子兮仪□□，人代谢兮徽名勒，龙（下泐）昌拜□□兮哀回□。
天宝六载二月十四日庚申（下泐）
（录自《隋唐五代墓志汇编》洛阳卷第十一册）
№天宝０３３
【盖】
失。
【志文】
大唐版授本郡上党郡司马李府君志铭并序府君讳谦顺，字郭奴，黎城县人。考远古老君之始祖，徵後裔帝系之余苗，荣昌不坠。曾祖违，相州邺县令；祖德，雍州渑池县尉；父客，贝州漳南县尉；才高挺秀，位光制锦之能；进用登科，调补神仙之尉。荣美属於当时焉，垂裕流於今日矣。君禀性沉默，似不能□，抱器宏邃，量难测尔。比者遁迹丘园，未羡高车之贵；栖迟乐道，专慕勤农之业。事亲竭力，博义通财，实君子欤，名行高矣。属天抚百年，恩沾一问，初授万州刺史，次任嘉州刺史，改授本郡司马。历官虽居三正，褰惟未阐六条，空闻露冕之尊，虚饰题舆之位。为言祚欣五福，南山之寿长延；忽梦两楹，东岱之魂俄奄。春秋九十七，天宝六载四月七日终。夫人王氏，奉事舅姑，不愆轨则，淑德不永，先君前亡。天宝六载岁次丁亥四月丙午朔十六日辛酉，合於郡城西南五里原。嗣子元进，孝自天性，痛切风枝。恐川谷海移，音沉灭，勒石芳纪。铭云；伤嗟兮天理，偏丧兮君乎？盛德沦沉，孤坟特起，哀哀痛心，想念无止。
（录自《隋唐五代墓志汇编》山西卷第一册）
№天宝０３４
【盖】
大唐故尹尊师墓志铭
【志文】
唐故（下泐）尹尊师墓志铭并序□□□□□□□无周之世卿也。厥有成绩，垂於册书。且文武二事也，□□□□□之诗；公洁两名也，翁归光世表之誉。数百千载而英达相望矣。曾祖□□德，仕隋，官至余杭郡紫溪长，弦琴於堂，人罔不化，令政也。大父讳秦客朝散大大、昌化郡别驾；星在户，朱绂承家，荣名也。皇考讳守一，心有天□，堂生虚白，不轩车而贵，无江诲而闲，达人也。尊师体中和而生，资上善而□。其於至教，匪学而知。嬉戏之中，垂髫之际，非道不动，非道不言。犹后稷为□□荏菽是艺；文宣未冠，以俎豆为业也。年南十二，是谓一终。一星终也，会□有开，度尊师，承命俨然，执经而进。有司睹其揖让之礼也，则曰君□；闻其洛诵之声也，则曰仙才。明不器之伟人者耳。遂配居昊天观，因塞其□，□其门，寂然心养。徐以气听，乃习五和之音，吟洞章之曲。是难能也。上闻而嘉之，召入明庭，俾扬真奏。乃焚香稽首，冷然有作，清浮金殿，虚激□□。听之者若松风入怀，六尘飞尽；玉磬在耳，七窍通郁。虽侍晨朗啸，育馥□□，人天则殊，其妙一也。有诏留供奉，出入庭阙，频烦锡命，自后三□□直之斋，金河图之会，公预之矣。又以美选移景龙观。中下明旨，□住兴唐，取近宫阙也。寻授本观威仪，无何复迁上座，从人望也。天宝六载□月廿几日日中，因召门弟子告之曰：
夫生者，假借也，堕垢也。死者如昼之□夜，春秋冬夏之时行也。吾无真人云举函谷，眇然在上，与玄元皇帝俱集蕊珠之宫。吾将上朝，与尔曹诀矣。遂然形解於兴唐观斋院，时年□十有四。帝闻之恤然，令内品官陈崇明赠绢五十匹以厚终也。即其载六月廿二日葬於京城南高阳原，示从礼也。尊师骨清道肥，鸣谦秉□，不为义疚，不为利回，故不言而教行矣。至若一纪金门，三锡紫服，可□□之以道，聿厥声。属天夺哲人，泉沉法镜，行路陨涕，况亲亲者欤？孤侄□□等鞠然在疚，丧过乎哀。思树不朽之事，乃铭介如之石，其词曰：
□□虚生，道与时行，适去则顺，冥然大运。留玉舄兮挂霓衣，风有凄兮□□，□□者叹其形化，体幽者知其骨飞，洞寂寥兮不归。
（录自《隋唐五代墓志汇编》陕西卷第四册）
№天宝０３５
【盖】
大唐旧陇西李府君墓志铭记
【志文】
君讳钅遂，字圆丘，阳羡人也。自文公相周，伯龄封蒋，锡土分姓，氏族明焉。曾祖绘，皇郑州司兵；祖挺，皇延州都督；父洌，谏议大夫。君即谏议之第四子也。天假敏慧，幼而孝友，七岁始学，早诵诗书；三年小成，旋知敬让。不幸短命，总角云亡。棣之不华，秀而不实，君有之矣。以唐开元廿一年夏六月二日染疾而终，年十二岁。殡於洛城东伊川乡。以今天宝六载十月七日陪葬於延州都督府君之茔。呜呼哀哉！循俭素以薄葬，依昭穆而终古。痛心此日，余永戚於天伦；夭志殇年，尔长闭於泉户。
（录自《隋唐五代墓志汇编》洛阳卷第十一册）
№天宝０３６
【盖】
失。
【志文】
唐故朝请大夫尚书刑部员外郎骑都尉蔡公墓志铭并序前大理评事张阶字叔平撰　第七弟朝议郎行洛阳县尉希寂字季深书呜呼！国门东道，首山北来；鲜原氵尔平，新兆崔嵬，有唐之尚书郎蔡公收於斯，识於斯，庶不朽於斯。公讳希周，字良傅，天宝五载，以举主得罪於朝，异时推毂居中者，等比皆罢。公自刑部员外郎贬咸安郡司马，雅有消疾，寝不因还。明年四月十五日终於贬郡之官寺，春秋六十。以其载十月十九日，自咸安归葬焉。直先茔西南一里。晨飚夕籁，松贾相闻。公雅素之怀也。公其先陈留济阳人。昔仲胡之迈迹，自身侯於东土，因封受氏。生德屏宗，领秦丞相，为汉侍中。晋之谟，宋之廓，修系曼延，所凭不保曾祖衍，隋晋王府东阁祭酒；王父元凯，皇清河郡漳南县令；列考勖之，汝南郡吴房县令；藩房曳裾，时之所重，仍世与县，德将在人。公即吴房府君第四子也。少为诸生，已知名太学，天质开朗，瞻於文词，於群籍泛为敏达，颇概意於知己，许与之分行之，来尝避风雨。开元中，家实不天，悯凶屡集，朝溢一茹，荷畚成坟，姻党之间，目为至性。积数岁，公犹毁而言曰：古人所以不乐三千，锺悲不洎也，为仁者非吾节欤？公同气九人，羁孤不振，诸兄未遇，群弟好书，生事废落，日阕无储。公繇是不得已，起就常调，补广平郡肥乡尉，以廉直闻。劝农使崔公希逸连仍辟书，请公为介，奏课第一，改蜀郡新繁尉。而西南之使臣曰：前张公守洁，後张公敬忠，以裴公观相踵诣部，虚心□能，皆以公职事修理，命公为采访支使，或兼节度判官。虽连率比更，而封章押至，辞烦不获，无地不芳，未有如公之甚矣。时覆囚使王公焘衣绣持斧，皇□蜀门，将以问一夕之苛留，书百郡之淫逞。又徵公佐焉，逮今相国晋公领选，公自新繁调集，□拱精裁，类能而与之。授公京兆泾阳尉。公之令弟曰兹洛阳尉希寂季深渊英茂异之士，初射策高第，尉於渭南，与公并时焉。人望双高，辉映公府，时来一举，昌大私门。泾阳潇岁，迁监察御史裹行，仍充河北道支度营田判官，转殿中侍御史内供奉，寻除膳部员外郎。朝廷以公吏迹详知，可以寄三尺之法，加朝请大夫，稍转刑部。夫精於事则历佐观风矣，工於画则入幕论兵矣，富刚肠则执宪登朝矣，详国体则起草亭刑矣。君子曰：兹所谓国之任使，人之董择，犹未足以偿公之勤，充公之量。望灵巢以考旦，佩申椒而自芳。
万尽之期，胡不晚暮。悲夫！二子、颐，孺慕归榇，终天罔极，季深衔恤主办兴言，断心□序，曩县尝寮，他年得意，爱兹铭述。授简非才，向幽础以含词，涕濡翰而莫吐。其词曰：
才不器，寿不将，惜君止位诸曹郎。安所归，山首阳。岁将落，时雪霜，气沾凝，木苍芒。寒□翳兮昼不扬，玄扉一掩天地长。
（录自《隋唐五代墓志汇编》洛阳卷第十一册）
№天宝０３７
【盖】
失。
【志文】
唐故御史大夫张公南阳樊夫人墓志铭　京兆府参军杜位撰左千牛卫兵曹参军冉大华书维唐天宝六载八月十日，南阳樊夫人归全於东京恭安之生第，春秋有五。
哀哉！以其载十月壬申，葬於先府君之茔，礼也。夫人赋淑善之姿，秉纯懿之行，性与道合，气将天和。笄年归於故御史大夫张公。公国之华，人之杰，西征而河湟雾廓，北伐而幽蓟尘清，盛业茂勋，焕乎史策矣。於斯时也，夫人以谦敬柔嘉待於僚友，以宣慈恩信被於闺门，以绝甘分旨及於宗姻，以微词正言佐於君子。故娣姒之际，亲戚之间，俱美＊鸠之仁，共□螽斯之德，盈耳溢□，不谋同辞。及亚相负杖晨歌，夫人帷堂昼哭。仅经十载，爱宅洛□，守约以率先，克勤以逮下，检身以斋□，教子以义方。而阃域之内肃和也。曩时宜室，常慕伯宗□□；今日择邻，更见孟轲之母。降年不永，中岁云亡，天既难忱，神宁易究，良足悲矣！谓之何哉！有子曰家令丞献节，次曰献昭，季曰献全，乐乐棘心，哀哀泣血，□惟顾复，载悲风树，痛长夜之莫晓，隔终天之永违，见斯文，庶旌徽烈。位尝忝升堂之庆，空轸哀怀，辄操刻石之词，□惭悉数。铭曰：
天之苍苍，神亦茫茫，曷云辅德，乃此罹殃。未登中寿，□弃高堂，母仪妇则，见称宗党。训子宜家，孰不师仰，□辞昭代，□□玄壤。邙阜之阳，洛城之阴，丘□相掎，松贾属林。陇云掩霭，□火深沉，＊＊九原兮固天长而地久，哀哀三子兮空泣血而扌追心。
（录自《隋唐五代墓志汇编》洛阳卷第十一册）
№天宝０３８
【盖】
失。
【志文】
唐故云麾将军左龙武军将军同正员上柱国朱公墓志公讳保，字保，会稽人也。昔皇帝之後，徙居其土。及乎汉代，买臣为本郡太守，自此之後，子孙兴焉。巨唐天宝六载冬十一月公薨。暨七载春正月廿五日葬国之所，以敬封葬其位。中宗崩代，韦氏作乱。太后以总朝政，奸臣为其腹心。
宗戚满於廊宇，公少好兵略，尽忠事主。捐躯万死之地，冒祸三族之诛。扪天禁，登紫微，斩宸关，达黄屋。不盈数刻，尽殪群凶。我圣君神武而有朱公之爪牙腹心矣。则皇祚保山河之永固。曾祖达，隋之末，数锺阳九，韬光Т代，养素保和。
祖龙，承家幽尚，继父贞节，傲逸不仕，优游卒岁。父君同，唐元功臣、绛郡新田府折冲都尉。夫其积苦累仁，降祥ㄨ祉，诞其英异，光荣九族。公龄未卅，依乎朱绂，景云元载授汉州玉津府左果毅都尉。公忠以奉国，勤以立功，至开□四月，内除昭武校尉、宁州高望府折冲。勇冠蒙轮，艺闻穿札。十四中府，十□上府，折廿二，主上亲谒五陵，授右领军卫左郎将，赐紫金鱼袋。兴运之始，计功斯及。廿九，授左龙武军中郎，寄以□密，任仕腹心，念兹晚岁，有怀伊昔。天宝四载四月，右可云麾将军。宿蕴忠义，早申诚节。匡宁王室，功济艰难。自历官数载，□□侍□功勤门列戟而森森，骑从奔骤乎轩□，妻荣子贵，主圣臣忠，宜以保终眉寿，福禄无疆。春秋六十四，寝疾薨於西京兆普宁之里第，迁窆於城西北龙首原之礼。中使内出绢壹佰匹，太常绐其鼓吹，用设三牲之祭，赠粟一百石，布绵帛等一百段。□族及朋友祖奠者，缟素街衢。门客之备执绋者，涕泗□□。嗣子庭玉，兵部常选；次子齐儿，左卫陕郡华望府别将；并养极其孝，丧过乎戚。恭惟先人令德，光昭祚胤，铭曰：
乾坤之作，主圣人贤。立功为事，永代继传。铭以表德，令范昭宣。
（录自《隋唐五代墓志汇编》陕西卷第四册）
№天宝０３９
【盖】
大唐故桓府君墓志铭
【志文】
大唐故宁远将军河东郡盐海府折冲都尉致仕桓府君墓志铭并序文云文云，刀笔云乎哉；武云武云，戈戟云乎哉。文者所以济於时，武者所以果断於事。兼而能有，其惟盐海公焉。公讳义成，字穆，其先沛人也。在永嘉之际，南迁江陵，洎隋皇之间，入仕京国，因官乐土，遂为京兆人。初□姓於齐，茂族於汉，或以兵强而彰霸主，或以儒行而超国师，振业植根，芬芳相继。
曾祖，隋任大理少卿。祖，皇任邓州别驾。考会，皇任青州北海县令，皆以文学政理，声冠当年；仁慈惠和，庆流後代。公即北海府君之第四子也。含道之粹，食天之休，灵机开通，□状庭□，弱冠以门□补左卫翊卫，寻以材勇补渝关军总管奏充，别奏因功授灵州武略府别将，又改银州龙川府左果毅都尉，仍充子将。敕授坊州杏城府左果毅都尉。忠公用誉，状迹彰闻，迁蒲州六军府折冲都尉。
扈鸾舆封岱岳。覃恩广被，勋品增荣，加宁远将军，摄本卫郎将。充东受降城营田副使，虽丹心犹壮，而黄发□高，转盐海府折冲都尉，仍听致仕，历官凡六政，从事卅年，再入□使闻五交军师辟其於立功展效，裨国富人，康济津多，不司悉举□，奉上惟谨，率下必诚，诲导有方，役使皆悦，悬车乐性。宜哉！宜哉！春秋八十六，以天宝六载十月廿八日终於扶风里私第。用七载二月廿日迁窆於武功东原，礼也。嗣子前信安郡龙丘县尉嗣宗，踊身绝地，碎首号天，俯从风树之仪，敢□铭旌之识曰：哲士，允武允文，立身存节，效职崇勋。名闻八使，迹播三军，退惟自乐，居不乱群，来必有尽，去□之云，独余声烈，千古氛氲。
（西安碑林藏石）
№天宝０４０
【盖】
大唐故府君严墓志铭
【志文】
大唐故宣德郎庆州马岭县令会稽严府君墓志铭并序公讳令元，京兆人也。今之子孙贯於缑氏，其先周文王对一子为严侯，遂兴严姓。然代历邈远，祖宗派分，斯之纪铭，宁用繁述。公曾祖智，祖师，考仁，继袭令名，缵氏冢胤，璋之美，誉在前朝；诗书之诚，传乎后嗣。公立性温恭，执心廉洁，居家以孝，在官以忠。
初累任京职，敕授宁州定安县丞，调迁马岭县令。以开元九年三月廿一日春秋七十行二，寝疾，终於西京崇仁里。权殡於团城东。夫人上谷成氏，随州随县令元臣第四女也。修奉母仪，敬守宗庙，诞育二子，训导行方。克成仕业之资，咸人衣冠之列。悲乎！禄养纪及，泱衅更锺，风树不停，子养无待。以天宝五载十月卅日，时载七十八，构祸弃孝养於平康宅。赞涂於北堂六。展祀不阙，灵仪备陈，是以卜宅所归建荣迁。克以天宝七载五月三日启故发新，合於万年县崇道里白鹿原蛇村，礼也。嗣子顼、瑗等，居以□艾，食以蓼莪，遑遑焉如有求而不得，望望焉如有从而不及。既生事之爱敬，而死葬之以礼。绝乎在生之□，唯石不朽也；存乎幽壤之□，惟文不灭也。其词曰：
至哉孝子，奄丧慈亲，昊天之报，卜兆成坟。
（录自《隋唐五代墓志汇编》陕西卷第一册）
№天宝０４１
【盖】
失。
【志文】
故投降首领诺思计敕赐卢姓，名庭宾，望范阳郡。扶余府大首领、游击将军，守右领军卫京兆府文学府果毅；守左武卫潞州临漳府左果毅同正，余如故；跳荡功子将、游击将军、守右卫蒲州陶城府折冲、员外同正，宁远将军；守左威卫鄯州龙文府折冲、赐紫金鱼袋，守右骁卫翊府郎将员外同正，明威将军；余如故。
摄物管宣威将军、守骁卫翊府中郎员外同正、赏紫金鱼袋、上柱国、壮武将军、守左领军卫将军员外同正、忠武将军，余如故；守右羽林军将军员外同正，守右羽林军云麾将军员外同正，杖内射生供奉、上柱国、冠军大将军、行左羽林军将军，仍与一官，同陇右节度使经略，□□上柱国。□庭宾望，□□□仰志南勋，唯岳之秀。自天谨身，名利绝群，挺□□国，英名闻於海外；雄职诠於杖内，□无望空，天□单煞，鸟则惊透，兽则波散。迄之勇夫，心神必引。将□百龄偕老，岂其一夕缠こ，积善无惩祈祷无校，形神异灭，风烛难留。淼淼景川，罕停东逝，何其永□金歇，长瘗玉泉。自右□□，□归於□，谨以铭志，勒金为。天宝七载五月□日，终於京兆府万年县平康坊之里。嗣子卅二。
（录自《隋唐五代墓志汇编》陕西卷第四册）
№天宝０４２
【盖】
无。
【志文】
有唐故蔺夫人龛铭并序赵克勋辞夫人河西蔺氏，昔者赵国厄於强秦，我祖校其万乘。功＊天地，载籍陈焉。
其後家于郑之咸林，无忝宗於世叶，则亦吾氏，系有将军，于家之庆，殆不朽矣。
夫人即梁王典军怀览之少女，契吴县令朱祥之嫡妻。遭代悯凶，孀居早岁。顾柏舟而守义，撤铅粉以端怀，刻意缁门，虔心正惠。唯慈悲以洁行，不造次以违仁。
居有一男，曰惟明，风义甚高，士贤向止。亦有二女，在家出家，出者法名光严自晤，已祛于女相。在者孀栖，慈氏属念，每矜其华。越天宝七载秋七月，春秋七十有八，忽然示疾。无几，以其月十四日右胁累足，终于长安之宣义里。是日高释互而来之，曰：相有奇矣。无合矣。於是我嗣子惟明亦曰：吾妣入於梵行，脱于世缘，非一日也。乃卜其载九月十有七日秘于此樊川之阜龛之在矣。铭曰：
生死一相兮何往非适，畴卜吾居兮曰惟冢嫡。贤哉此母兮而有斯，不我为志兮维铭厥石。
（录自《隋唐五代墓志汇编》陕西卷第一册）
№天宝０４３
【盖】
失。
【志文】
大唐故亡宫八品墓志铭亡宫者，不知其谁子也。以良家入选，充奉设庭，以婉顺能贤，恭承内政。
是用锡以班秩，酬乎厥劳。以天宝七载某月日遘疾奄逝，享载若干。即以其载八月十六日归葬于亡宫之茔，礼也，乃刊贞石，遂述铭云：
生为匣玉，殁为野土。一辞九重，千秋万古。
（录自《隋唐五代墓志汇编》陕西卷第四册）
№天宝０４４
【盖】
失。
【志文】
大唐故右威卫兵曹参军吴府君墓志铭并序夫子讳巽，字晋卿，濮阳人。其先惟周，始封太伯，益大其国，实称寿梦，因是支庶，因姓曰吴。王父敬仲，大父元恺，继至果州刺史，皆秉大才，令问垂於四海。父＊，倜傥不羁之才。官至侍御史。夫子即侍御史之次子。天与英伟，有函牛之器；志无所屈，行行然有季路之风。遂因调集，俯授蜀郡双流尉。守官干蛊，为政简易，阖境畏感怀惠，有如古人耳。郡将兼御史大夫章仇公深器异之，招我由於幕府。岁满录功，拜右咸卫兵曹参军。方将雪霜其节，云霄是渐，降志气於轩冕之下，期感会於君臣之符。奈何不天，生也不寿。以大宝六载三月廿八日卒於亲仁之里第，时载卅八。呜呼哀哉！语其平昔，想其音徽，若不亡矣。初尉蜀，有副将专元帅，数之以礼，逡巡不降，慷慨仍前。狱吏执之，将议不敬。
君於是矫发ㄞ骑，出之圆扉，俾间道而驰，是曰幸免。应则非顺，虽君子不为，感其所亦义士之节，元帅则入□也，贤其敢行事，特不书刑焉。夫人生於天地之间，唯唯默默者皆是，而夫子独和而不同。超然秀拔，犹岗阜之上出一岫以高标；丛薄之间，耸孤松以直上。遍在人□，不为空言。有子道陵哀哀孺慕，以天宝七载十月廿四日葬于京兆府会昌县铜人原，礼也。子之相知，凡有十数：或绣衣使者，或彤诸侯，或负谴谪居，或徒劳从事，莫由会葬，空有余哀。杰与夫子游最久，备知其行，已已哭送于野，书不尽言，有籍其声者。大理司事摄监察御史任瑗而述铭曰：
太伯崇让，延陵秉节，德盛义高，代兴明哲。卓生夫子，光于前烈，气凌云霄，志厉霜雪。大才宜贵，景命不融，同嗟夭阏，皆惜忠公。悲传薤露，芳有兰丛，九原可作，凛凛余风。
（录自《隋唐五代墓志汇编》陕西卷第一册）
№天宝０４５
【盖】
失。
【志文】
唐故太子洗马韦公墓志铭并序泾阳县尉柳望先撰公名敬，字敬，京兆□宁人也；豕韦氏之系焉。祖笈，皇朝散大夫、雅州别驾；考玄诞，皇朝散大夫、洋州司马，赠绛州刺史。皆积德累仁，博文约礼。
歌传邦国，推别乘之功；恩降丝纶，增刺举之赠。克崇华构，公则当之。公辉光内含，不坠明珠之价；青紫俯拾，惟肖黄金之ぷ。与昆弟同居，怡怡如也，施於有政，于何不臧？累迁鸿胪寺丞，加朝散大夫，寻除太子洗马。遘疾数月，殆莫能兴，以韦庶人微亲□□见累，以唐元载六月廿一日遇害於布政坊西街。呜呼哀哉！骨肉归於地，魂气无不之也。夫人河东柳氏，唐故朝请大夫相州内黄县令憬之第二女。闺仪天授，阃教夙成，孝友因心，虔恭由礼。四德之美，六亲所称。
韦公丧亡，年未廿，誓志难夺，守养遗孤，撤去鲜华，归依释氏，长诵金经波若，兼持维摩、法华。与善无徵，降年不永，春秋卅七，以开元十八载十二月廿日婴疾，终於陆浑县勤戒寺之西院。以天宝七载十一月十六日与韦公招魂合于河南府洛阳县平阴乡吕村之原，礼也。夫人所生唯一女，即故华原县丞、赠殿中侍御史杨若虚之妻。至性过人，孝乎惟孝，能竭其力而安厝之，将播遗芬，式题铭曰：
凤于飞，铩其翼；鸾不鸣，对以臆。生有涯，死何亟？魂兮归来些，同穴邙山侧。风入松兮多怨声，云出郊兮尽愁色。于嗟孝女兮孝思罔极。
（录自《洛阳出土历代墓志辑绳》）
№天宝０４６
【盖】
大唐故万府君墓志铭
【志文】
唐故壮武将军左龙武甲将军赐紫金鱼袋上柱国东平郡万府君墓志铭并序故南阳郡君夫人秘氏君讳行，字哲，京兆泾阳人也。至于茂勋苹胄，备乎史策。在举也建＊蕃裔，为循也佐汉傅侯。茅土享如带之荣，惟良有去思之爱。公即其后也。曾祖礼，祖怀，并华封击壤，不仕尧年。父遂，养素丘冈，守真终世。开元初，赠博平郡司马。公之力也。公懿孝纯深，输忠＊难，奋发不顾，匡卫攸宜。唐元载，韦氏潜图构逆。公骖乘代邸而诛诸吕。以勇断元勋，为河东寿贵府果毅。功效克著，迁京甘泉府折冲。御侮摧雄，英略出。除左龙武军郎将。禁卫密勿，心膂是司。
为国柱臣，爪牙深寄。不改旧宠，才虽其人。更授本军中郎将。方膺大任，以展韬谋。何松柏早，逝川难驻？以天宝二载夏首构疾，终于水兴里第，春秋五十五。憩天宝五祀，帝思艰难之臣光宠未被。追赠本军将军。夫人南阳秘氏，孀居秉操，称末亡以自律。迄七载令秋，又终旧里。至其载十一月十六日合葬于咸宁之古阡，礼也。子孙万岁等劬劳罔极，泣血茹荼，将存不朽之铭，用佳城之日。铭曰：
皇业厥远，武臣赖□，程伯翼周，韩樊辅沛。总彼勇列，唯君之最，遐龄□□，遽从悲会。其一。夜壑沉航，路人凄伤，云深月苦，野晦烟长。贤矣其萎，森松巳行。其二。
（录自《隋唐五代墓志汇编》陕西卷第四册）
№天宝０４７
【盖】
大唐故吴府君墓志铭
【志文】
大唐故游击将军守庆王府左亲事典军员外置同正员别敕右羽林军长上上柱国吴府君墓志铭并序公讳守忠，字爱子，世为渤海人也。始资太伯之德，次承季札之贤，或文身以让王，或观风而聘国，是以积善之庆，至今无涯。曾祖宝，祖楷，烈考光，咸以艺能，并升廊庙，布在方策，故无复回称焉。公生而聪明，长则正直，居家以孝，报国而忠，平素蕴孙膑之谋，解褐拜扬雄之职。位由方进，累至典军。时有司择，天子腹心。公特诏令羽林上下。所□风霜不寐，殊深夕惕之诚；夙夜在公，颇申匪懈之节。宦从资历，岁逐恩深，朱绂忽降於九天，银章遂超於等列。检身事主，当代为难，扬名显亲，古人可尚。必将骋骐骥，化鹏，搏风六月，展足千里。岂意膏盲有疾，徒加和缓之医；药石无功，不救阴阳之寇。忽以天宝七载五月十四日＊於长安私第，春秋六十五。舟藏巨壑，仍嗟半夜之趋；水阅长川，遽叹东流之逝。即以其载十一月十七日葬于京兆府咸宁县东原，礼也。呜呼！志石坚贞，姓名徒在；夜台冥寞，魂魄何依！望蒿里而衔哀，闭松门以流涕。铭曰：
□苍寒原，悠杨落日。高坟修垄，便房巨室。伊何其人，生事□毕。其一。
劫思万代，上想千年。高山为谷，海变桑田。敫敫嗣子，推心评天。其二。
懿夫同人，出郭相送。抚坟挥涕，理感情恸。一念平生，几增沉痛。其三。
（录自《隋唐五代墓志汇编》陕西卷第一册）
№天宝０４８
【盖】
失。
【志文】
丰王府户曹陇西李府君故夫人墓志铭并序夫人姓王氏，其先太原人也。昔周文王有德受图，至显太子晋，又凤鸟膺□，恭揖群后。上为帝师，绵绵生人，作我王氏。迨秦吞翦至魏慧龙□□□焉。玉叶相辉，公侯必复，金柯令族，世籍载焉。即夫人之得姓是矣，即夫人之令望兹矣。
曾祖孝干，太子右千牛。趣玉墀以莅能也，名必鉴於龟镜也。大父神寿，沔州汉阳令。不假牛刀之割，终维骥足之方，闾里备弦歌之能，在庭有甘棠之爱，亦社稷之器也。父思立，颍州司功参军。秘学幽玄，物无不览，志怀弘远，莫测边涯，育德深慈，恭懿潜遒，一言执信，穆以清风，岂椽佐之为能，□舟戢之可矣。
夫人亦名父之女，四德克彰，令族之门，六行既穆，操业贞叔，容范详和，敬实礼兴，孝为心极，遵先王之典，则从君子之好仇。夫人时笄年十七，适丰王府户曹李府君复。府君累叶清门，实龟镜之最也，名行无玷，亦当世之先也。夫人以府君琴瑟调好，喻比目以相和；敬也如宾，捧齐眉之据□。夫人训子以睦，教女以顺，与人以让，爱下以慈，内光中馈之能，外规府君之德，皆日闻其进，不见其退。夫人之众美，非累笔而辞□。夫人跃鳞於清浦，德合姜妻；吟白雪於寒庭，名同谢女。闺风若椒花之思，室誉同荇菜之歌。夫人谓一与之齐，府君期百年偕老。岂彼仓不，夫人以天宝七载十月十一日申时，奄终于河南府洛阳县履信里私第，春秋五十有一。呜呼哀哉！哲人其坏，闺庭萧索，帷幔寂寥，阃德难追，外言悲誉。隐凤钗於泉户，栖鹊镜於云台。白杨悲於丘坟，红颜销於土壤。
嗟乎痛矣！哀咏奚言。夫人有一子二女。其子岫，少尚名节，躬行孝忠，哀缠终身，痛结肝髓，戚戚泣血，乐乐棘心，奉觞奠以望灵，恤□穹之呜噎。遵於古典，以其载十一月廿四日，葬於河南府偃师县晋陵里首阳之原，礼也。旌轩启路，龙需横郊，林野感而萧条，风烟助而无色。哀子孝思罔极，屠裂心怀，悲北渚以销魂，下南陔之泪血。李府君悼亡之切，同潘岳以恸怀；伉俪深情，惭庄生之击磬。临川嗟逝，痛以难追。府君顾盼，不以鄙才，追书铭记。铭曰：
窈兮□兮，嘉岁淑德兮聿修。夭兮灼兮，温容玉映兮君子好仇。何宜家□之不□千秋。□兮去人夜长幽，嗟兮哀子悲柏舟，伤孤坟之惊□，念□□□之何（下泐）日暮白杨风自愁。
唐天宝七载岁次戊子十一月朔丁卯廿四日庚寅（录自《隋唐五代墓志汇编》洛阳卷第十一册）
№天宝０４９
【盖】
失。
【志文】
唐故永嘉郡永嘉县令陈公墓志铭并序前宣城郡绥安县尉长乐贾栖梧纂并书公讳敬玄，字晏。其先出自黄帝虞舜。春秋纪美，成子擅诸侯之良；刘项争雄，□相定霸王之略。时迁汉魏，运华齐梁，太丘光其令名，文范腾其高轨，明德之后，代斯昌。比及霸先，云龙叶庆，遂受梁禅，五代称皇。曾祖陈孝宣皇帝讳顼。祖陈长沙王讳叔竖，及青盖入隋，拜侍中，特秉枢密。父志本，皇朝散大夫、陇州录事参军、颛臾公。公即颛臾公之第三子也。公性恢杰，多变通，年廿八，解褐桐庐丞。邑之强梁，闻风自靡。秩满，属凶奴犯塞，边军失守。公志怀远略，愿灭胡庆，遂求转武职，授彭州天水府左果毅。亲执坚锐，率先戎行，勇义冠於三军，沉略由於百胜。军迥，又以为保大者在於武功，明本者资□阐□，文武之用，卷舒由人。乃敷陈异能，求试小邑，转绵州西昌县令，调登州文登令，擢永嘉郡永嘉县令。凡宰三邑，政无二门，峨峨高风，异县同理。方期展士元之足，极龚遂之荣，天不＊遗，以天宝四载六月薨於永嘉之廨宇，春秋七十有七。
人史号慕，如丧身焉。公重义轻财，蕴仁藏智，初登邑宰，聚族而言曰：禄稍厚而不濡骨肉，官稍进而道隔宾朋，岂仁也哉？乃广招孤遗，大启轩榻。每讼庭无事，候馆朋来，弦歌畅言偃之高，宴慰尽陶潜之致。故远近归德，亲朋感仁焉。
夫人乐安任氏，与公合德，光公而逝，别殡殊乡。二子曰翘，曰翱，并早年即世。
二孙曰衮，曰裔，皆弱岁偏孤，哀哀棘心，克终远义。以天宝七载岁次戊子十二月丁酉朔廿五日辛酉，合葬於洛阳平阴乡之西原，礼也。余虽不才，乃陈之出，往年食□，尝有志於好音；今日衔花，愿竭愚而旌德。其词曰：
天生德兮蕴粹精，器文武兮才纵横。政动物兮人吏清，施自我兮亲朋荣。位□至兮□□□，於孝孙兮建此茔。千秋松贾转筵青，感义凄凉颂德声。
（录自《隋唐五代墓志汇编》洛阳卷第十一册）
№天宝０５０
【盖】
失。
【志文】
故夷陵令董府君墓志铭并序君讳如意，字十三，陇西人也。其先出自辛，有董晋史籍，因为氏焉。自兹振振，弈世轩冕。且书法不隐，狐也；色养不匮，黯也；□志不变，舒也。皆飞英声，流问望，忠臣孝子，代有其人。曾祖贤，隋任右鹰扬郎将；朝威兰，夜警铜龙，为主爪牙，色不可犯。夫人陇西李氏。祖师，皇任冯翊郡冯翊县尉。性无纟求竞，言成楷模，秩满，迁河南府长水县丞，又伊阙县丞。冰壶在心，鸾刀□□，临□屡断，终不留行。□德迈常伦，诏授兹邑。□夫人河东裴氏。公束发□□□授汉东郡参事，又任齐安郡黄陂县丞。誉多良器，职赞□弦，堂堂古仪，人之领袖，又迁夷陵郡宜都县令。行之慈惠，□以敬和，庭唯清闲，俗变轻，所谓表端影直也。岂其遘疚弥留，道无福善，天宝三载七月十一日卒于宜都县公馆，春秋七十九。呜呼哀哉！天何与位而不与年？良人其萎，百姓安仰？长子休、次子龙等，充充哀号，饮不入□。夫人清河张氏，先君徂比，日月永远，痛心如初。遂以天宝七载合葬於洛阳县北邙山旧茔，礼也。悲夫！滕公马前，愁见白日！令威鹤处，伤叹垒垒。况乎桑海湮□，人生倏瞬，不赁贞石之纪，何终身之忧。
铭曰：
肃肃明哲，奄同川流。生涯有余，孰不浮休。□影凝夜，松声韵秋，魂乎焉如，缅矣悠悠。惧陵谷兮有变，将不昧兮兹丘。？（录自《洛阳出土历代墓志辑绳》）
№天宝０５１
【盖】
失。
【志文】
唐故云麾将军左龙武军将军上柱国渭源县开国男李君墓志铭并序太壹山人申屠氵比撰集贤院御书手赵守士君讳忠义，字厚改，陇西成纪人也。夫五百岁而贤人生，一千年而圣人出。
君应贤臣之休运，遇圣主之兆朕矣。有非常之功於国，有非常之宠於朝。帝曰：
诸侯命氏，天子赐号。奉敕改名为忠义。程昱感捧日之恩，阚泽梦入月之贵。曾祖景，祖爱，并不患无位，高尚者也。父光，皇赠梓桐郡司马。秩祟□外之荣，恩加泉下之宠。君盖司马公之犹子，上わ县太君姜之所生也。为□韬颜闵之行，成人负将帅之才。唐元之间，王室多故，萧墙有虞，羽翼圣谋，缔构帝业，初解褐阳城郡延俊府别将，加游击将军，授扶风郡玉泉府左果毅，复改水衡府左果毅。
盟奉珠盘，勋列金板。复授扶风郡郡吉府折冲，加定远将军，重任两政。考满，授河东郡秦城府折冲，加明威将军。无何，复加宣威将军，重任三政。考满，迁左威卫右郎将，赐紫金鱼袋，复加壮威将军，迁右郎将，复迁左龙武军右郎将，复迁左龙武军中郎将，复加忠武将军。朝命频繁，爵赏交集，复加云麾将军。天宝六载二月，岁始东作，有事南郊，功臣预奉方坛，咸陪大礼。诏曰：迹契经伦，效彰诚款，名因功立，既表旗裳；荣舆运俱，岂忘优宠。既覃恩於大礼，承特命於上韬，可封渭源县开国男，食邑三百产，迁左龙武军将军同正员。北门委柱石之臣，南宫赖爪牙之将。王翦垂老，犹持拔距之□；廉颇临里，尚矜带甲之勇。
七星横於鞘尾，五云拥於旄头。岂期景命失灵，仁□□矣，呜呼哀哉！以天宝七载十二月廿四日薨於翊善里之私第，春秋八十一有一矣。敕赠绢一百疋，所司赠物一百段，粟一百石。生育嘉休，没多哀宠。君前夫人临海县君屈氏，丹杨将军之远派，三闾大夫之近叶，皇赠右领军卫翊府右郎将雅之幼女，窈窕繁华，委迤容止，蛾眉先奄，鸾影不归。後夫人南氏，东莱郡司马彻之长女，令淑有闻，贞良克著，易锦衾而苫席，改罗而素幔君尽节忠贞，方略梗概，龙＊不造，犭爰臂忽诸，以天宝八载二月廿五日葬於京兆府成宁县长乐乡龙首之原，礼也。地近女陵，山连御宿。烟舍千城之树，风傅长乐之锺。子房兵书，斯晨已闭；王乔宝剑，何日应飞！嗣子敬仙，常眩次子敬福，京兆冯翊府别将；次子敬寿，京兆万善府别将；并宿卫。次子敬诚，常眩乐棘疚怀，□毁过制，伤日月之云迈，虑封树之有移，式表幽泉，以刻贞石。铭曰：
□十八宿兮汉将军，四十载兮唐元勋；维金紫兮独不群，忽殂逝兮有余芬；黄山□兮映孤坟，白杨萧索兮谁忍闻！（西安碑林藏石）
№天宝０５１
【盖】
失。
【志文】
大唐故李夫人葛志铭并序夫人赵郡人也。祖父令德，声华远流，夫前谯郡城父县令牟知损。夫人十四即入夫门，四德克修，六行俱备，恩尽卑幼，孝极蒸尝，□无妄言，目不斜视，俭而节用，正以治家，资财日殷，仓储岁积，毗辅官政，利益弘多，宜其光荣，永永无替。精心练意，能事鬼神，神之负德，不斯人，一生无子，孤洁其身。
负天何罪？有疾不痊，负天何谴？而夺其年。呜呼哀哉！以天宝八载二月十四日遘疾，终於德懋坊私第，春秋有一。以其月廿五日殡于洛阳县清风乡平原，礼也。夫妻义重，琴瑟情深，刃割其胃，火烧其心，愁气比线，忆泪如霖。诗人有言，死则同穴。百年之後，终当不别。铭曰：
青春韶月，红蕊正发，奈何此辰，独遭冥罚。福善无应，闪祸骤来，泉门虽闭，吾至还开。修功德□无限，愿早上於花台。
（录自《隋唐五代墓志汇编》洛阳卷第十一册）
№天宝０５３
【盖】
大唐故张夫人墓志铭
【志文】
大唐故范阳张氏墓志铭夫人体性淑质，仪范有闻。天何不仁？耳顺丧逝。夫人讳某。祖某。父义崇，高上不仕。夫人无子，唯女二人。小女适绛郡万泉县丞慕容璋。长女适荣王府功曹房润。崩摧殒绝，泣血过柴。以天宝八载五月廿五日构疾，卒于长安县崇德里之私第，春秋六十有三。卜其载五月甲申朔，葬咸宁县毕原，礼也。
（录自《隋唐五代墓志汇编》陕西卷第四册）
№天宝０５４
【盖】
失。
【志文】
唐故河东裴夫人墓志铭并序大唐天宝八载岁次己丑六月甲午朔十三日景午，右司御率府执戟太原王故殡裴氏，卒于洛阳县德懋里之私第，即以其载七月癸巳朔十日壬寅，迁窆于北芒山之平原，礼也。夫人河东皇蜀郡大都督府长史、尚书左丞、本郡太守讳元质之元孙，皇游击将军、大叶军使绮讳之中女。自祖以上，世济邕和，义旌门闾，荣冠邦族。其庆逮其灵长，则夫人之生袭，若天假龙，褓而聪慧，未龀已知书，玉颜温温，茂溢中外。故见锺家爱，□越常情，袭懿潘阳，有光恒誉矣。礼行见答，具美斯存。良人匪他，则族姑蜀郡掾之爱子。不恃□以娇溢，不因有以自多，闲诚弥＊，妇道尤笃。迨兹遘疾，绵掇半周，虽力惫气微，而勤俭逾峻。□忧危思远，初不以赤子为望，遗别□上闻，但以违养成恨。呜呼哀哉！敏孩童，至性天发，长无越溢，礼得其中，死而忧姑，终不忘孝，兼总四德，光扬二门。宜乎椒聊，蕃演盛大，孰是李，先秋瘁之。呜呼酷哉！一女二男，相次孩抱，弱未胜杖，髦不及髡，哀哀慕音，有足栖断。哀哉！也义夫，情过古礼，感恸乎昔，哀以复苏。恐迷徽在之坟，式展安仁之志。铭曰：
天之生人，命不可间；人之秉德，孰知其亟。婉兮娈兮，缋有素兮；友兮宜兮，不克外兮。吾不知道之云远，得无写恨於穹穹兮。粤若乩古，庶流吾祖；始自龆年，荣锺我先。谓有行而见答，庶偕老以终焉。岂其於枉，中无允臧；家□成业，婿始为郎。欢归五日，受洽双鸯；更□□和，□迎女将。一朝变化，万绪何常？曾是光彩，旋悲路傍。洛阳城北兮山北芒，古往今来兮多悲伤；吁嗟美人兮居一方，告邻母兮□不长。
（录自《隋唐五代墓志汇编》洛阳卷第十一册）
№天宝０５５
【盖】
大唐故陈府君墓志铭
【志文】
唐故河南府河阳县丞陈府君墓志铭太子司议郎徐浩撰府君讳希望，字希望，颍川人也。命姓受氏，国史详焉。五代祖顼，陈孝宣皇帝；高祖叔达，义阳王兼侍中；曾祖弼，皇朝柘城县令；祖懿，中散大夫、沔州别驾；考乾盛，朝散大夫、播州司马。自丹陵南渡，膺帝命以承天；青盖西归，为国宾而胙土。圣贤之後，何代无人。府君生而冲和，长则纯懿，允兹吉士之日，颇得君子之风。夫其宽裕温柔，足以有容也；谦恭斋栗，足以有敬也；直方简惠，足以有别也；刚毅木讷，足以有执也。临事周密，不言而暗合章程；立身谨愿，未学而旁通诗礼。年十有七，孝廉登科，历荆州枝江、相州滏阳二县尉，转汝州叶县、河阳二丞，凡三践阜位，一登畿剧。南达荆蛮之乡，北走邯郸之陌，途路冲凑，往来奔迫，或乘ㄞ载驰，或拖舟命役，府君应事立辨，所居则理，进不先物，故官无骤迁；退不沽名，而迹罕辉耀。与时消息，合中庸之篇；任遇沉浮，符上善之德。所谓善不伐而美不形者也。至於宾客满座，食共精粗，孤幼成行。
养均甘旨，倾产急；脱衣恤贫，斯又仁者之心，贤士之行也。呜呼！辅德徒言，降丧何速，以天宝八载八月十日遇疾终於洛阳睦仁里第，粤十月九日，藁葬於清风乡新城原礼也。嗣子采等，柴毁骨立，形血泣，占远日而俄届，号天而不及，琬琰傅徽，芬芳可袭。词曰：
何善人，曰良士，膺大庆，集休祉。壮其献，率乃履，一登科，四从仕。在其邑，邑致理，听身讼，讼乃止。ㄞ□□，舟行水，政有能，思无已。尚卑位，犹壮齿，龄何促？疾不起。洛之阳，邙之趾，万古千秋斯己矣。
（录自《洛阳出土历代墓志辑绳》）
№天宝０５６
【盖】
失。
【志文】
大唐朝请大夫鄂州司马安定郡皇甫府君墓志铭君讳法藏，字藏，安定郡人也。晋大将军谧之苗裔也。盖史籍存焉。祖昭，皇朝蒋王府典军；父静，皇朝大中大夫、苑南面监。公幼怀聪睿，天纵自然，琢玉明心，剖□光国，束发从仕，翩翩仙尉之班；清白入铨，曳曳士曹之职。历将任监、大阴监，则创造江□，出汝阳之弦歌；则青鸾顾舞，莅人盛誉，善绩嘉模，用参上佐之班。爰擢鄂州司马。时凤摇簪笏，来从丹穴之仪；两顾轩车，ㄈ降洞庭之泽。乔枝一拔，望廊庙而有期；浮生百年，岂风烛而难驻。以天宝八载十月二日，薨於寝室，春秋八十有七。呜呼哀哉！死生轮回，丧我国宝，沦我贤才。
即以其年十月廿三日，迁葬于河南县平乐乡之原，礼也。则府眺皇城，佳气与楼台合挹；傍通温洛，松筠共水色争鲜。宅兆所以卜居，马＊於兹遂启，陵谷迁而不毁，金玉焚而岿然。故以勒石克铭，记之尘迹，自今承古，□光来牒。遂作铭曰：
剖珠贵明，斩玉恩贞，□□比德，珠玉嘉声。其一。嘉声远闻，剖符司分，所居□化，□□我君。其二。我君伊何，皇□司马，能刚能柔，存孤恤寡。其二。
□谓所天，歼我良贤，昆山□辉，丰城剑捐。其三。勒石克铭，记之不朽，阴阳迁变，芳声□□。
（录自《隋唐五代墓志汇编》洛阳卷第十一册）
№天宝０５７
【盖】
失。
【志文】
唐故光禄卿崔公墓志铭并序太中大夫行临汝长史上柱国卢亻巽撰巨唐天宝八载，太岁己丑秋九月壬辰朔廿五日景辰，银青光禄大夫、光禄卿、上柱国魏县开国公崔府君，感疾暴薨于东京鼎门之南别业，晨游阊阖，飞六辔以枞金；已下天津，开九皋而埋玉。其时居守河郡，洎于台阁衣冠，教义黎元，东夏之东，罔不失声陨涕，百于怛化恒情。於戏！生也同尽，仁焉不留。彼寝疾而梁摧，舆当歌而电逝。适不受□，夫何异哉！非德浸＊绅，泽流遐迩，捐馆哀世，乌能若此哉！凡寿七十有二岁，即以明月壬戌朔廿三日甲申，权殡于龙门北原，俟通岁也。悲夫！公讳瑶，字叔玉，清河东武城人，魏中尉琰之十一代孙也。皇朝御史大夫、赠益州都督、清丘贞公义玄之系，户部侍郎、太常卿、赠大子少傅神庆之第四子也。昔列山象帝，膺大德而缵庖牺；太岳臣尧，奠水而恢夏禹。
尚父之格侔伊君，肇裂齐疆；子季之让继延陵，乃分崔邑。奏议归当，司徒龟玉於秦庭；公亮知名，中尉银黄於魏室。贞公弄周昌之邸，望重元台；少傅书孙通之仪，寄崇三礼。圣贤文武，经踵於千年；黼黻常，交阴於百代。故能擅域中之华盖，作天下之盛门。公未龀而雅量陂澄，成童而英姿岳立。志广体俭，夙怀远大之图；神闲韵高，时许风流之最。初，镇国长主有女，闻王氏之有子，爰择义之；卜陈家之必昌，是归敬仲。公年甫弱冠，尚永和县主，特拜朝散大夫，授太子通事舍人。□室连姻，既延华於朱绂；储寮就列，更承旨于青宫。转殿中尚直长、左骁长史，复为尚衣奉御，迁太子仆。始典宸衣，移皇环于北丹，再加奉冕，登□御於扶桑。历职有声、能名大布，议光朝听，擢卫尉少卿。速张事，擅国桥之敏才，长缨有请，当终军之妙岁。亲累贬忠州别驾，稍改资州别驾。骥足将骋而还绊，天门始登而又落。虽万人称作，而二国不宜。否有极而必亨，明无幽而不烛。特诏褒雪，先复旧官，九列益章，八舍增肃。属天择良守，朝出名臣，除宣州刺史，内忧去职。制阕，转兖府都督，又移睦州刺史。咸能因人作，变俗归淳，忧罢宣城，泣江东之父老；敦临兖主，风泗上之文儒。新定人离，四失业；惠人莅止，百堵皆兴。嘉绩登闻，拜右卫将军、副守东京，通摄左厢诸街。遭金吾将军，加麾将军，封魏县开国侯。视＊武弁，作皇明之爪牙；耀炳将星，总紫微之兰。贰居镇於鼎邑，君敷所以保，罗骑仗於金吾，光武志於当作。威令惟一，能书警而夜巡；明断无双，乃自右而兼左。金章紫绶，超近侍而生光，玄社白茅，裂大名而命。拜光禄卿，请分留寺。惟月有融，象河增润，统联属而有序，奉郊庙而如答。洋洋有闻，谅为政之能者。昆弟五人，并登大位。
元兄琳，作唐元凯，久综图书。仲兄，为储宰衡，实光羽翼，继升列岳。曰球与琨，如龙如鸾，壮年而朱绂五曳，为公为伯，晚岁而戟户三开。鼎门延郊，名圜对出，王城贵里，甲第同迥。汉朝万石，迨亲而孔多其量，蜀门驷马，展墓而五倍员来。上荣亲而昭孝，中冗宗而炳发，下垂燕翼之谋，旁敷纠合之训。生人以为荣观，多士盖用仪形。泱泱其风，信立家之盛者。雅尚谦静，不好浮荣，当国秉均，同游自昔，累将启荐，固请退闲。孔北海之宾朋，常欣满座；陆大夫之宴喜，不独西部。高情迈伦，斯丈夫之达观也。泛观旧史，扁考昔贤，翕如海纳，吐若河悬。岂唯倚相能读八索九丘，岂唯张华能知千门万户。若乃音非洞妙，规制参神，齐季札之见微，得周公之审曲。观象知契，又君子之用心也。业锺具美，力骋高衢。庶夫太庇蒸人，永保遐算。天乎不，人焉同归，噫嘻令人，ウ忽永已。长子杰，朝散大夫、著作郎；次子仪，河清丞；并明诚淹通，嘉言微婉，德成至性，政闻清列，可以见公业之不亡，可以知盛孙之有後。以为经称卜葬，礼尚从宜；志夫安神，存乎袭吉。周文合，方期白鹤之年；滕公徙居，且掩青乌之□。亻巽叨承宿眷，久奉宴游。舟壑俄迁，罢昨时之锺鼓；山未改，对今日之松楸。铭贞石以纪德，庶清风之永流。潺恸怀，载宣铭曰：
大武雄雄，时惟太公。牧野戡毒，营丘建封。子季固让，居崔德崇。仁贤继出，台衮连踪。克生令胤，载袭高风。岳降其神，地锺其气。金玉瑰姿，鲲逸□。精穷律吕，博谈传记。季札见微，晏婴交义。贵主平阳，天孙有□。卜妻方懿，坦腹归主。同车有美，朱绂斯皇；居卿之亚，既冠而帝。六条剖符，三州作。颍川既借，邻不□。帝用嘉止，昭升禁卫。万兵西策，千门东闭。俾副君陈，留镇洛。静以教息，威而有制。荣加紫绶，光秉金吾。分茅有土，环极无虞。乃光元寺，宴喜东都。鼓锺壑，城邑江湖。方朔川济，奄戢□图。晦明匪疾，霞□俄孤。已焉哉！已焉哉！阙塞森沉兮ト泉门，寒天栗烈兮晨挽归，山河如旧兮人世非，松贾忽新兮夕风悲，逝川日度兮逝如斯，□石徒刻兮□灵安之。
（录自《隋唐五代墓志汇编》洛阳卷第十一册）
№天宝０５８
【盖】
大唐故张夫人墓志石
【志文】
唐故左骁卫将军兼羽林将军独孤公夫人清河张氏墓志铭并序夫人讳，字，清河人也。昔轩辕立极，弧矢作威，三百年而畏其神，十四族而分其胤。厥有张氏，列为世家，子孙众多，公侯踵武。在韩则五代台鼎，居汉则七叶貂蝉。自後至今，世济其美。父兰，唐广州南海令；未绾银黄，坐纡铜墨。
太丘陈，素有三台之望；清河庞统，非唯百里之才。夫人生则惠和，长而淑慎，婉娩之教，修法度於采苹；窈窕之姿，照容华於李。笄年而归于左骁骑将军兼羽林将军陇西独孤府君。府君讳之，本李氏，隋以后族赐姓，今以王室归宗。
累世勋庸，中朝贵宠，高门甲第，宾客满堂，旨酒初筵，琴瑟在御。而夫人克勤中馈，不入外言，礼以自防，敬而相待。呜呼！将军早世，祸发萧墙之忧；少妇嫠居，痛感柏舟之誓。室家沦没，茹毒偷生，孤幼抱持，衔哀寄命，及乎昭雪，殆不胜任。有子尚种，无父何怙。夫人鞠育之下，曾是劬劳；嬉戏之间，用能率导。终徙学官之舍，载成慈母之家。故其二子雅嗣前修，能读旧史，兄弟至穆，吏职尤精。长子曰兴，春秋鼎盛，而官至朝散大夫高平郡长史。季子曰森，问望云委，顷授睢阳郡谷熟县主簿。禄以致养，表毛生之孝心；仕而阶荣，知芒氏之明训。方冀椒花作颂，见寿考之喜；岂图木叶怀悲，有羸老之疾。而二子冠带不解，汤药亲尝，曾靡效於脱然，亦其如於命也。上天不惠，下寿仍欺。春秋六十七，以天宝七载七月七日卒於高平郡之官舍。呜呼哀哉！夫人从顺执心，禀柔成性，有＊鸠之德，有华之颜。女工颂辱之事，服之无ル；母氏圣善之诗，取则不远。和叔妹以奉大家之诫，接娣姒而生小功之亲。穆如清风，诚贯白日，卓立妇道，无得而逾，弃兹高堂，奄波长夜。孤子兴等崩心泣血，柴毁乐乐，哀结偃师之郊，思返营丘之葬，太行发引，京兆开阡。至八载十一月十八日归葬於高陵奉政原，去羽林府君之茔四里，盖以远日非便，近从宜。新坟焦＊，苦月同照，古树萧＊，悲风自来，魂气冥，无不之也。丘陵迁徙，有以志焉。铭曰：
轩辕帝系，窈窕女仪，作配君子，琴瑟友之。其一。共伯早逝，敬姜昼哭，忠勤国忧，沦丧家族。共二。弱子提挈，将焉保藏，先夫昭洗，殆不胜丧。其三。
哀以鞠育，观其嬉戏，亦既劬劳，终然教义。其四。二子学古，禄善蒸蒸，训导有成，羸疾相仍。其五。彼苍者天，歼我贞贤，发引太行之路，归魂京兆之阡。
其六。合葬非古，近茔而，月照孤坟，风悲拱树。将龙泉之剑，其自得於雄雌；况马鬣之封，缅相望於新故。乐乐二子，崩心孺慕。其七。
（录自《文博》一九九二年第四期）
№天宝０５９
【盖】
失。
【志文】
唐故承议郎行临海郡宁海县令陈府君墓志铭并序公讳，字争，南朝颍□人也。有虞命氏，受称令族；太丘增美，不出於地。
考勋烈封，代不绝贤，袭衣冠而德垂後裔。朝散大夫安西部护府司马讳质，公之大父也。谨身从政，状义不朋，佐理多方，讴歌满路。宣德郎行坊州中部县尉讳，公之烈考也。才侔杞梓，德冠璋。执法而<幺>举廉平，奉公以贞干用举。
公即中部公之长子也。高门华胄，奕世能贤。驯百行而有孚，佩五常以知训。弱冠以斋郎擢第，解褐任睦州参军事。丁大夫忧。虚中以执玉，在疚而绝浆。毁不灭身，杖而後起。服阕，授灵府都督府参军，转庆州都督府兵曹参军事。徵诸政理，布在人谣。随牒久屈於微班，从事再经於大府。秩满，转临海郡宁海县令。
公於是绾墨，授字黔黎，政表三能，咸行百里。於昭令望，是称德义之门，特达宏林，何屈子男之位？嗟乎！夜旦靡常，春秋大谢。川中阅水，流逝未宁；草上栖尘，轻飞不定。享载六十一，遘疾，以天宝七载六月廿一日终於宁海县之公馆。
公居家以孝，莅职以忠。强学则笔之泉晦，廑身乃行有祓叶。谓衣冠之硕大，期寿□之灵长。何昊天之不佣，歼哲人之永逝。夫人赵郡李氏，夫人武威段氏，奉＊门之诲，礼闲家之道，母训是则，室人以和。不幸公之早亡，孀居日近矣。均养诸幼，逮乎成人。以段氏夫人以去开元廿四年十二月四日终于京平康坊私舍。
李氏夫人以天宝八载八月四日遘疾终于西京咸宁县宣平坊之私舍。即以天宝九载正月六日合于少陵之原，从周礼也。嗣子倨，有严有翼，起敬起孝，咸推人望，克大家声。见讠叟才，论讠巽其德。铭曰：
有斐君子兮如玉之明，於昭哲妇兮如松之贞。天不＊兮夺其纲。闭泉户兮纪贞石，萧萧寒风兮起松柏。
河南府乡贡进士魏凌文（录自《隋唐五代墓志汇编》陕西卷第四册）
№天宝０６０
【盖】
失。
【志文】
唐故长子县处士陇西李君墓志之铭并序君讳，陇西狄道人也。粤若□□□□，太初为造化之首；元精□粹，玄元居六合之尊。真仙玉树之宗，皇圣金柯之胤，逮乎乘问俗，握镜临人，三光□□政高明，烛共琼轮比丽，声□万寓，微静八宏，翊紫府而其昌，鼓唐风而再扇。
□泉碧＊，故无得而称焉；惠问猷，今可略而言矣。祖讳威，父讳楚。惟君玉誉霜明，金柯颖秀，听芳麟阁，器冫合龙章。敬表清猷，式昭丹阙。春秋七十，天宝六载十一月六日，＊於文会里之第。夫人郭氏。三从有备，早先鸣凤之乩；四德无亏，远叶乘龙之庆。享载七十三，天宝七载三月六日，终於内ト。孤子如等，三载泣血，七日绝浆。粤以天宝九载岁次庚寅正月辛卯朔十九日己酉，合葬於郡城西南五十里，礼也。左连长路，右接遥川，却背龟岗，俯临漳水。恐祟山化海，深谷为陵，敬勒贞猷，而题翠琰。词曰：
想□沦亡，死期惟□。去魄无追，来魂莫睹。德谢璋，骨销丘土。立扃一闭，万春千古。
（录自《隋唐五代墓志汇编》山西卷第一册）
№天宝０６１
【盖】
故美人李二娘墓志铭
【志文】
大唐华原县丞王公故美人李氏墓志铭并序李氏昔，王公之美人也。体静心闲，花明月朗。独立闰门之内，不知者咸以为神。皓齿工歌，长袖妙舞，暂因闻见，必使悲欢。岂徒遏行云，下威凤而巳。
王公好奇赏异，求娉纳焉。年十有六，遂归于我，既美於色，又贵于德。飞呜锵锵，言笑晏晏。所以恃宠於枕席，承恩於帷房，将如夫人，其兆已见。何图享年不永，与善无徵，呜呼哀哉！以天宝九载三月七日寝疾，卒於昭应县之官舍，春秋廿有一。有一男一女，并才离襁褓。知与不知，咸为流涕。即以其载三月十四日迁葬于京城通化门外北原，礼也。庶松门蒿里，地久天长。呜呼哀哉！乃为铭曰：
彼姝者子，冥寞问谁！一开马鬣，长萎媚眉。佳城月苦，夜壑风悲，痛深存殁，万古□思。
（录自《隋唐五代墓志汇编》陕西卷第一册）
№天宝０６２
【盖】
失。
【志文】
大唐故云麾将军右龙武军将军同正上柱国南浦县开国男屈府君墓志铭并序太壹山人申屠Г撰张少悌书公讳元寿，字维那，临海人也。夫翼轸之野，牵牛之墟，上感其精，则英雄出；中值其□，则贤哲挺生。是以屈丐为将军，公始祖也；屈原为大夫，公近派也。在楚为著姓，徙秦为豪族矣。曾祖远，肥遁居贞，括囊无咎。智者谓智，仁者为仁。祖彻，耻子贡之高车，乐颜回之陋巷。不辱其志，以洁其身。父雅，皇赠右领军卫翊府右郎将。卜商受职於地下，张贺赐秩於泉中。宠存悼亡，子荣父贵。公即右领军府君之中子，太夫人庞之所生也。初怀孕而多异，及将诞而有徵。时遇神僧，来与授记，获此通感，因号维那。幼而龟文，长而豹变。性直不拘於小节，志大每怀於远图。临难不顾其身，见危能致其死。以唐元中，辅成大业，纂立元勋，带砺山河，刊刻锺鼎，初授陪戎副尉洋川郡上川戍主，借绯，从班列也。不之任，加振威副尉，改平阳郡晋安府果毅都尉，借排。训兵秣马，爱士养人。克俭于家，克勤于国。加游击将军、右卫冯翊郡宣化府果毅。重任三政，复改右领军卫华阴郡义津府折冲都尉，赐紫金鱼袋，复加宁远将军，迁右武卫翊府左郎将。王吉虎贲，宽饶户卫，忠直见惮，骁勇是闻。复加定远将军、迁右龙武军右郎将，无何，加明威将军，转本军中郎将，迁壮武将军。内典兰之虞，外设周庐之警，危冠而出，耸剑而趋。皇上特加云麾将军，佩二千石之印，绾十万众之重。股肱受，腹心无罚天宝六载正月大享于郊，中坛陪位，雷雨作解，明命是孚。迁右龙武军将军，封南浦县开国男，食邑三百户。韩彭以功多锡土，寇耿以恩厚获封。高门岂独廷尉之家，甲第空见冠服之宅。细柳按垒，文帝改容；大树奉章，光武动色。良图未已，景命忽诸，以天宝九载岁次庚寅正月辛卯朔廿九日己未薨於翊善里之私第，春秋七十有四矣。然公之存也，辍金印之禄，为宝坊之资，严设道场，勤修福慧；公之终也，累足舒臂，颜色如常，盖去南阎之因，得西方之果矣。敕赠内库绢一百疋，所司赙物一百段，粟一百石，以宠终也。公夫人王氏，封琅琊郡夫人。唐故ら山郡司马衍之长女也。茕茕在疚，哀哀不忘，昼哭无时，夜临有节，内供丧事，外备凶仪。以其载三月己丑朔十五日癸卯葬于京兆府咸宁县崇道乡齐礼里神鹿原之礼也。灞陵奥区，露台形胜，黄山宠だ而南耸，素＊潺而北流，龙鳞开京兆之阡，马鬣徙咸阳之柏。三千白日，独叹滕公；百万黄泉，空嗟季布。嗣子翊麾校尉、扶风郡雍北府别将乾意，次子致果校尉、行右领军卫京兆府欢乐府别将乾泰，次子兵部常选智海，次子智＊，次子＊，次子琼，孺子瑶，张家八凤、许氏二龙，长则璋令名，幼则绮纨聪敏。
诗礼早闻於庭训，文武不坠於家声。孝道无亏，哀慕何及。然恐山移石走，代变时迁，式表丘墟，勒题爵里。铭曰：
文昌上将兮辅明时，武库深略兮振雄姿。攀龙附凤兮良在兹，福善祸淫兮胡见欺？古往今来兮谢有期，孤坟大树兮晓风悲。
（录自《隋唐五代墓志汇编》陕西卷第一册）
№天宝０６３
【盖】
无。
【志文】
砖刻。
大唐故四品子尉迟府君墓志之铭并序河南尉迟阿道，神农秩宗之裔胄也。其官有世功有代，至于府君，惟德乃大，其道不行。□甘罗元年，夭颜回不寿。悲夫！以天宝九载岁次庚寅三月廿一日，卒于京安兴里之私第，时春秋一十九。以其月廿三日，殡于王柴村北原，礼也。
其地主王□及侄□□，西□□，北李，长五步，宽三步。于後日恐失旧坟，直纪茔北，略铭窀穸。词曰：
川无逮，逝无息，其可时也不得。
（西安碑林藏石）
№天宝０６４
【盖】
失。
【志文】
唐故宣德郎洛州阳翟县尉卢府君夫人荥阳阳氏墓志铭并序公讳仲，字伯琰，范阳涿□也，门地清雅，世之山□□□□正不忝。是□在家孝行，理职忠贞，化育群品，□不称焉。曾祖长谐，隋怀州司兵；祖巨威，郓州寿张令；父延祚，宣州泾县令。府君即泾县令之次子也。明经擢第，□逸超群，解褐授润州江宁主簿，转并州榆次县尉，迁洛州阳翟县尉。□□君子，秩秩威□，才胜於职，职屈於才。皎皎冰霜，昂昂□峙，何图不幸，忽逢就命之年，春秋有二，以景龙二年十月二日，终于东京河南县崇政里之私第也。夫人荥阳郑氏，散骑常侍子仁之曾孙，□山□□□中长安县令之孙女，父行恂，宁州□绥县令之长女。□自襁褓，逮于初笄，早承母训，肃雍之美，夙□彰□□□之□仪，四德俱备，积善之庆，方将永福。大运时改，幽□旋移，以天宝九载八月十五日，终于东京登封县□阳里之私第也，春秋七十九，顷□载月未便，权殡在兹。今以天宝十载秋八月廿二日，合於河南县金谷乡原，礼也。嗣子钦，南郡西平县尉。
轸号天泣血，五情痛割，将举远日，匍匐何依，一归泉路，□□永辞。其词曰：
吁嗟哲人！身随风烛，名傅百□，□将不足。天之所丧，孰能纵欲，眷恋痛割，长违鞫育。慎行四德，有制有则，辞饯元弟，曾不逾域。其二。需车以发，丘茔渐Τ，死生同穴，天黯无□。风萧萧松柏侧，万古兮人共□，千秋兮谁谓识！其三。
（录自《隋唐五代墓志汇编》洛阳卷第十一册）
№天宝０６５
【盖】
唐荣王故八女墓志铭
【志文】
唐荣王故第八女墓志铭太子侍读兼侍文章朝散大夫守太子谕德上柱国臣赵楚宾奉敕撰翰林院供奉兼侍诸王书朝议大夫守丰王傅上柱国臣李思诠书夫星有七，北方曰婺女；岳有五，东方曰天孙。岂止玉门开□，□於艳阳，金波湛质乎清夜而已矣。我高祖皇天眷命，六五帝而延休。我皇帝先天弗违，四三皇而光宗。我荣王圣人之子，克光维翰也。婺女者，今上幼孙，荣王之第八女也。生则荆蓝朗润，幼而桃李华，赋容鞠其艳□，诗人□其窈窕。八岁受书於傅母，九岁学礼於女师。修身□妇，□归功□亲以孝乎，惟孝。虽左芬能赋，王妃□诗，北方独立南□□比□□□□何阶万分耳。况乎入芙之浦，俯折藕丝，处芝兰之室，□谈山□，痛战！天道□□，幽途恍忽，□□风之习之少女不□河□草之青青，王孙长往。悲夫！以九月□日终于大明宫兴□里之河馆。享春秋十有二。越以天宝九载孟冬十月旬有十五日庚午，诏葬于京兆府咸宁县之细柳原，礼也。荣王悲深季札，□甚安仁。泪不断而泣珠，掌顿空而碎玉。岂独□巢□阁，忽殡朝阳之雏；鹤鸣於皋，倏坠在阴之子。呜呼哀哉！既而龟谋□吉，象□陕□，雪幽丹，霜凝む幔雨凄凄而洒涕，风萧萧而同悲。恨人生兮到此，问天道兮何为。铭曰：
彼姝之子，载育仙宫。恒娥下月，少女生风。□＊为□，□是工。卑以自牧，□而不同。美越青琴，才优彤管。汉抒□弄，江□妙擀。倩兮盼兮，少长不短。芝田拾翠，曾何足□。南有汉女，北有□婺。芳郁椒涂，花明树。王妃善礼，左嫔能赋。堂□馆列，千载一遇。一归京兆，永别长安。夜台灯暗，泉宫月寒。金梯不蹈，宝□难引。苦哉行路，冥途最难。
（录自《隋唐五代墓志汇编》陕西卷第一册）
№天宝０６６
【盖】
失。
【志文】
模糊。
（上泐）郡□曹参军张□墓志铭并序秘书省正字□□□讠巽（上泐）张也，黄帝少子所封张（下泐）美於他□□思齐於丘（下泐）保姓□□，代禄不绝。克（下泐）伯。曾祖，隋青州刺史，（下泐）忻□□云等五州诸军事、左屯卫将军□州刺史；父□□皇□州□□县令；世济忠良，业遗清白（下泐）能，宰邑擅鸣琴之（下泐）庐陵（下泐）耿光，强学者国之华，纯孝者□之纪。（下泐）少以门荫补德州长河县尉，转扬州大都督府参（下泐）徒□例而咸有成绩。满岁，调迁广平郡司户、邺郡司仓。人曹总□藉（下泐）祭豆区釜（下泐）之职，括其要焉；三□之用，□□才焉。方常蹑亨衢，登贵仕，□呼道之将废，叹梁竦之徒劳。□也□□悲□父之□□。以天宝九载八月九日寝疾，终於丰财里之私第，享年七十四。而以其载十一月十七日，卜兆於首阳山之南原，礼也。岗□枕□川陆□以□然，远览胜势之所会焉。刍灵仅存，铜铁不□。所以成□□也。（下泐）孤□□□之裔，宜家有光。丧夫曷依，字孤增恸。封树之礼（下泐）子□□长曰春景，早亡。次春岳，春潭，并棘心乐（下泐）怀，见记斯文，褒美幽穸。松楸既列，还同（下泐）铭曰：
（下泐）有□君子，系前祖兮。佐□外台，利干蛊兮。朝露（下泐）灵蔡协吉，启□□兮。阴堂厚□（下泐）作矩兮。
（录自《隋唐五代墓志汇编》洛阳卷第十一册）
№天宝０６７
【盖】
失。
【志文】
大唐故昭武校尉行安定郡四门府别将焦府君墓志府君讳礼，本广平郡人也。元夫后稷之苗裔焉。祖昙（下残）大夫行缙云郡别驾。父金，皇壮武将军、左领军卫中郎将。府君即公之第三子也。幼而聪敏，长而严明，负天纵之才，怀不□之气。文武之道不坠，箕裘之业无遗。遂蕴以钤谋，陈乎庙略，轻一夫之勇，宗万胜之方。府君有其才而无其遇，载五十□，授安定郡四门府别将。虽才高宦卑，尝无叹恨。君子以府君为知命达道者矣。以开元十五载寝疾，终於长安之私第也，春秋六十。夫人谯郡曹氏。族傅轩盖，家茂清酞，志尚谦柔，躬工雅素。自府君之丧，霜操弥洁，严抚孤幼，训以诗书，三徙求贤，六经润德。府君二子：长曰庭晖，性好真宗，不趋名宦。次男英秀，早善银钩，为隶篆之宗模，作翰林之缘饣芳，开元廿八载，擢拜清化郡参军事，即夫人从子之道遂矣。呜呼！积善之家，何殃遄及？夫人以天宝九载春初遘疾，药物无徵，至秋七月十二日终於长安之私第也。孤子庭晖、英秀，泣血终日，绝浆累辰，擗地无容，号天靡诉。以天宝十载岁次辛卯三月甲申朔一日甲申，遂迁厝葬於京兆长安县龙首之原也。恐岁月推移，山河变易，用刊丰石，以为铭焉。其词曰：
有天地兮有刚柔，旋冬夏兮与春秋。奄朱颜兮先后，终此会兮衾帱。其一。
河如带兮海作田，日往月来兮悲逝川。知人世兮将变，冀丰石兮斯全。其二。
（录自《隋唐五代墓志汇编》陕西卷第四册）
№天宝０６８
【盖】
唐故国子祭酒赵君圹
【志文】
府君讳冬曦，字仲庆，博陵鼓城人也。昔秦既灭赵，迁王族於陇外，遂居天水，至魏而典阳公崇，实启斯土，子孙家焉。五世祖讳达，高祖讳约，皆以秀才举；曾祖讳协，祖讳宝符，考讳不器，皆以进土擢；文雅之盛，奕世重晖，以至府君，克济其美，清文丽藻，发自龆年；洪笔大名，振於弱冠。中复探索□门，精意老释，脱落嚣埃，周流山泽，道以摄心，蒙以养正，吐故纳新，澄禅入定，成□□□，举□情性，亦未尝以世务为心也。或曰：全其道，含其光，怀其宝，迷其邦，独善乃可用，大则未已。由是始起，强为著书，王政之得失，陈理体之终始，凡十七篇。景龙中，河南黜陟使卢怀慎览而钦叹，持表上闻。天子嘉焉。
虚己详问，执政者□□妒异，□赏文辞而已，奏以进士试，对策甲科。是岁调集有司，即授校书郎，旌异等也。慈州刺史倪若水举文藻绝伦，对策上中第，除右拾遗，还监察御史，以他事联及，放於岳州。岁满□恩，名家艰停；私服阕，重操本官，兼掌国史，转殿中侍御史、集贤院学士，迁考功员外郎、中书舍人、太仆少卿，以亲累贬合州刺史。历眉、濮、亳、许、宋等州刺史，弘农、荥阳、华阴等郡太守。夫忠以为心，奉上诚矣；正以行己，御下威矣。是以入侍一纪，出牧九邦，人无言，政有成绩。後入为国子祭酒，纵容朝请，乐天知命，泊如也。
春秋七十有四，天宝九载二月丁亥薨背於西京善和里第。夫人陇西牛氏。父容，曹州长史。明诗习礼，立言迈德，慕修苹藻，躬事组纟川，春秋三十有二，开元六年岳州之还也，在路遇疾，七月癸巳，薨背於襄州，以青殡於州郭东郊。继夫人同郡崔氏。父惟珍，莫州司功参军。辇翟有光，闺门增奂，＊鸠均养，姻族称仁。春秋廿有九，开元廿年正月辛酉薨背於合州，亦以青殡於西京南原。粤天宝十载四月甲申，安厝於浮戏山之南麓。夫人牛氏、崔氏焉。合葬非古，取周公制焉礼也。继室同，自潘尼始焉，礼中必有礼也。期死亡无日，匍匐墓次，铭而书之，永旌幽隧，其辞曰：
於穆昭考，含和降生，罘人文园，幽探道精。先翔俊集，用晦而明，退不为亦，进殊近名。无□□□，贵岂善荣，能舒能卷，时止时行。德被人世，神游太清，为□□□，□□茕□。母氏生我劳止，藐尔，未识，孓然无恃，想望倚门，□□陟屺。□赖继武，□人如己，风树不停，永怀何已。大室严天，地中左连，浮戏！艮山雄长岗，蜿□□崇，前朝後从□会同，夫□人谋启□宫，□灵□护始与经，永安窀穸引□□。
（录自《隋唐五代墓志汇编》河南卷第一册）
№天宝０６９
【盖】
大唐故臧府君墓志铭
【志文】
大唐故冠军将军左羽林军大将军东莞郡开国公上柱国臧府君墓志铭并序朝议郎行侍御史颜真卿撰君讳怀亮，字怀亮，东海东莞人。其先寓居朔方，今遂为之人也。佥谓大贤之，後有必复其始焉。所以士仲僖哀之胄，蔑彰厥绍者，意以总休锺庆而生君之王祖父随骠骑大将军宠焉；弈诞君之王父银川郡太守善德焉。惟祖惟父，沿英派懿，而生君於圣朝焉。君即银川府君之少子也。君神与弘器，骨植挺材，居种而人殊其姿，逮立而众邈其度。擅雄沙漠，腾声朔维。顾獯丑蚊飞，怒骄猾鼠窃，叛乃皇贷，蠹乎边虞。君乃深其钩以图艰，锐其武以御敌。遂愤习弦矢，厉逾蹶张，控六钧而当选，彻七札而标特。遂授始官焉。由是而四为军使，三入将军，再统都护之雄，六绾总管之寄，五权并智之重，一升分阃之崇，莫不智与事周，力随用荆执金循徼，警肃八屯，授钺庙堂，筹算兆术。委镇险右，伏谋陷蕃。夷寇而勒成，肆庸以效职。画军计而卒乘肥具，图方略而考度否臧。书勋青史，致美洪绪。是知天子非私君而屦以重恤，然荷此休衮而不得不私也。卒镇冠军大将军、左羽林军大将军、东莞郡开国公、上柱国。既而充国已老，卫青休家。以竭智伤神，而乘衰恙激，年凶郑梦，天失将星。以开元十六年八月廿一日薨於西京平康里之私第，享寿七十六。呜呼！武经中绝，国御无虞。皇寮竞嗟，圣土衔悼。薤曲歌露，佳城见日。开元十八年十月廿四日，礼厝於三原县之长坳，礼也。
夫人乐安郡太夫人任氏，思可久之义，力家鞠孤，永诀齐眉之敬，不复如实之礼。
心归圆寂，□闭薰羞，遂得青莲之味，仍坚彤管之度，勤乎三从之道，启以万石之荣。岂期与善无徵，辅德斯爽，以天宝二载八月廿七日薨於君之正寝。呜呼！国丧素师，邦亡淑嫒。鱼轩□驾，象服徒尊。才表雪诗，德旌石宛。夫人皇祖，阳郡源县令。皇考善经，灵武郡司马。皆克孝於家，藏用於物，道不苟进，器难苟容。故名隐於俗，仕做於世。吁哉！夫人显乃祖考，以礼自绚，有行於君，舅姑之丧也，而仅不自立，泪血眦裂，痛深身屠。节高抱棺，孝嗤＊子。则知非夫人之德，孰能配於君？非君之德，孰能御於夫人？福履所绥，终践崇贵，诞君之嗣，有五子焉。训以严慈，导以礼则。克被茂业，允膺诒谋。列据班荣，盛花萼之＊晔；式瞻门庆，见朱紫之煌。或寄重剖符，或声雄入幕。因知臧氏来叶之盛者必府君之胄也。嗣子正议大夫、榆休郡都督、上柱国、东莞郡开国公，贬永阳郡别驾敬廉，第三子游击将军、郏辱阝府折冲都尉、仍充范阳经略副使、上柱国、赐紫金鱼袋敬之，皆享年不永，荣禄早世。第二子正议大夫、银川郡都督、仍押吐蕃党项使、上柱国、赐紫金鱼袋希庄，第四子游击将军、右威卫翊府中郎将、右羽林上下、上柱国、赐紫金鱼袋奉忠，第五子昭武校尉、守黄石府折冲都尉、上柱国、赐紫金鱼袋敬Г等顾而相谓曰：尔我不造，夙锺悯凶。今大事萦虑者，礼未经也。酷诉罔极，称毒重孤，毁躬忘生，擗地殆殒，甚搏棘，苦弥茹荼。卜乎令期，将告合。岁月会吉，龟蓍协从。以天宝十载四月廿一日，窆於三原之故茔。卤部钲鼓如仪，礼也。痛哀送届辰，恐先烈遂掩，考载殷志，刻休壤石。於戏！府君之志业，毕勒於故北海郡太守江夏李邕之碑述也，故杨榷而为之铭，铭曰：
富贵之葆，凡百难之，猗欤将军，晏然安之。权度之用，凡百张之，猗欤将军，渊然藏之。重镇险寄，凡百患之，猗欤将军，一以贯之。排寇攫属，凡百挠之，猗欤将军，功斯效之地。三入鹰扬，一爪龙节，警卫八屯，长驱四■。天庭效获，勋府书烈，臧孙有後，斯言不蔑。乐安夫人，德协邦嫒，傅媪而成，笄珈有粲。如增仪，采苹洁荐，庆辅宜家，昌贻洪蔓。允和允懿，克孝克恭，光昭宗室，范睦公宫。感鲤给养，抚榇忘躬，虽承薛侯之胤，终沐大任之风。呜呼！流岁汩余，逝川阅水。窆将临，徵冥奉旨，夜穴九原，松门千祀。威容负惨，箫鼓增悲，笳哀楚挽，＊翳灵需。重泉莫测，营魄何之？寂寂松贾，哀哀孝思。
（录自《隋唐五代墓志汇编》陕西卷第四册）
№天宝０７０
【盖】
大唐故锺府君墓志铭
【志文】
大唐故左武卫中郎将锺君墓志铭并序君字恭容，颍川人也。曾祖琮，隋衢州刺史；祖宝，隋金紫光禄大夫，台、衡二州刺史；父＊，唐左骁卫郎将、左卫率；皆象贤继美，代不乏嗣。或衣冠汉魏，或荣显梁陈。族茂累朝，家传余庆，盛德不殒，弈世生君。开元初，圣主龙飞，六宫旷职。君之女弟，名因礼进，明德举也。师训嫔御，楷模中禁。帝用嘉之，特锡明命。解褐授左威卫中候。天祚皇业，降诞济王。门承主荣，舅因甥贵。
除左威司阶、棣王府典军。执心谦冲，庇身直道，特迁右武卫郎将。无何，加左武卫中郎将，赐绯鱼袋衣一袭，彩百段，旌有德也。上苍不吊，降此祸殃。以天宝九载十月二日，春秋六十四，遘疾终於大宁里敕赐之第。君特禀仁厚，幼而敦直。有参也之行，不慢於人；有由也之义，未尝忤物。礼让闻於乡党，声名重於友朋。至於岁时伏腊，未常下奉纶言，受恩赐，皆置酒高会，分给六姻。家无担石之资，坐有金张之客。颇重恩旧，尤敦信义，周急不倦，屡空晏如。徵诸古人，不与让也。临终之日，家无余财。所司闻奏，诏噌将军，赐物三百疋，衣被等一百床。丧事官供。礼也。夫人张氏，谨奉遗训，慈诱幼孤。有子四人：长曰玄明，次曰玄俊，季曰玄英，幼曰玄。或诗书从事，或武艺立身，忠孝出於一门，芳猷传於千古。述德无鬼，临有惭。以十载五月二日葬於龙首原，礼也。铭曰：
锺德千祀，纂贤百代，降灵哲人，禀和初载。行既敦直，心惟节概，彼苍如何？积善无贷。黄泉长往，白日永背，松柏风悲，川原云晦。长夜有一，短晨无再，幽石徒镌，空留秦塞。
昭武校尉行左武卫安定郡四门府别将上柱国傅庭玢书（录自《隋唐五代墓志汇编》陕西卷第四册）
№天宝０７１
【盖】
失。
【志文】
唐故广陵郡六合县丞赵公墓志铭并序天宝十载六月十二日，广陵郡六合县丞赵公卒於洛阳客舍，春秋五十四。呜呼哀哉！公讳□，字，其先天水人也。组玉帛，宣慈贞范，史谍详焉。祖佐名蕃，父登列岳，不殒厥德，惟贤嗣生。年仕七，宿卫出身，调补南阳郡穰县尉。
秩满，转广陵郡六合县丞。从阶渐也。公浑金之姿，巨海之量，居常朴略，无亏典礼，洞见□微，不为苛察，故怀才而安小邑，积行不至大官，旷如也。自赞□两县，历事数公，升堂如执友相知，议狱以活人为本。家无担□，故贰邑不辞；室有偏孤，乃三娶而卒。呜呼！书读万卷，不为时□知；艺穷六甲，不为时所用，命矣！夫尝著衡镜论、上吏部郎郑公书，自以为班扬之俦也。加以事兄顺，抚弟仁，家无田畴，屋满甥侄，宜其天与大禄，神假上寿。湮殁下位，吞恨重泉。虽曰非夭，亦夭之痛。嗟乎！穷达时也，死生分也。中年奉使，见厄上宫，苍黄失图，忧恚发疾，王未复，公怒仍加，遗弧寄于官舍，幽榇攒於逆旅，む帷不设，奠酹何依，浊酒一杯，感伤行路。颀，赵出也，亲则内兄，周旋讨论，款曲笑语，不见数日，天丧斯文。食贫无赙税之资，卧病违匍匐之礼。悲夫！公亲兄告，远在江介，堂弟旰，遇居洛邑，衔酸茹泣，乞贷友朋，夜中悲号，昼至丧事，天伦之戚，吾见子矣。至六月廿五日，迁神于北邙原，礼也。嗣子，泣血孺慕，殆不胜哀。为余从敬祖之游最多，叙林宗之辞无鬼，执笔挥涕，铭片石。词曰：
葬于何所？洛门之北，出郭直视，邙门山之侧。却背伊川，傍临涯谷，素车一乘，妻号子哭。冥寞弧坟，于嗟赵君！外男前汲郡新乡县尉赵郡李颀撰（录自《隋唐五代墓志汇编》洛阳卷第十一册）
№天宝０７２
【盖】
失。
【志文】
唐故安康郡安康县令皇甫君墓志铭并序君讳瑶，字瑶，具先安定人也。父太一，唐沧州胡苏县令。君即胡苏府君之第二子也。令问不己，德音无瑕，弱岁以卿大夫门子入侍於王居，无何，调补丹州咸宁主簿，次擅州司户参军，秩满，稍迁金州安康县令。君弦韦兼设，威惠相资，浃辰之间，政有经矣。以天宝三载辞满归周南别业，有终焉之志。退迹高卧，养气怡神，道之达士，靡不高尚。呜呼！天不＊遗，歼我眉寿，春秋六十有五，遘疾终於济源私第。君家世好学，一门通儒，弟兄数人，皆以才拔，并名高日下，誉满人寰。所谓五色之龙章，八音之琴瑟。嗟乎！秀而不实，玉折兰摧，数岁之间，相次凋殒，雁行比翼，同赴幽泉；花萼连枝，共归玄夜。君大渐之际，卒无沉嗣，有息女时氏，躬奉严慈，无改其道，靡明靡晦，式号式呼。虽嗟伯道无儿，终叹淳于有女。以天宝十载七月廿九日龟策叶从，迁窆於河阳虢村之原，礼也。
恐陵谷之迁变，惧桑田之改易，式旌金石，乃为铭曰：
河岳之秀，人伦之杰，落落瑰林，森森劲节。明如清镜，皎若白雪，有才无命，从兹下列。司曹耀德，宰邑飞声，彼苍不吊，丧我国英。揭□抚榇，潘岳临茔，于嗟千载，幽陇长扃。
天宝十载岁次辛卯七月廿九日（录自《隋唐五代墓志汇编》河南卷第一册）
№天宝０７３
【盖】
李君墓志
【志文】
唐故云麾将军左威卫将军兼青山州刺史上柱国陇西李公墓志铭并序公讳永定，陇西人也。其先出自秦将，家於成纪，汉代则犭爰臂御戎，晋日则凉王践极。考其枝叶，皆传五等之尊；察以波澜，世有叁边之贵。曾祖延，皇朝本蕃大都督兼赤山州刺史。祖大哥，云麾将军左鹰扬大将军兼玄州刺史，家承干蛊，职列禁垣，夙夜在公，劬劳警{鼓冬}。父仙礼，宁远将军、玄州昌利府折冲，孝敬居怀，忠贞莅事，赤心以奉上，捐躯以殉国。公即宁远君之长子也。气禀辰象，量齐海岳，播英声於岁，奋勇烈於弱龄。国家酬忠赤之诚，举勤劳之嗣。以开元五载，袭父宁远将军、右卫昌利府折冲。恩行之日，悲咽崩心，居提攘之郏，荷贞明之造。弯弧整，誓平凶丑。至陆载仲夏，奏事玉阶，恩敕便留内供奉射生，更配左羽林上下，控弦之美，更嬴莫俦，落羽之能，射声未匹。皇上懿公是名将之子，期门之流。以捌载贰月，令充两蕃使薛泰下总管。当时戎夷背叛，侵轶边垂。公励铁石之心，纵不顾之操，掩袭是遇，戈矛见纵。公以死自誓，志无所诎，虏计穷力沮，而後见还。天子闻而嘉之，转授安东卢龙府折冲都尉。两蕃虽恣氵慝，我皇仁恕是怀，将存安辑之规，再建奉春之策。是是公主，女彼山戎。以公忠信克昭，式为导送。后以要荒无事，移任清夷。久之复充范阳马军副使。拾五载贰月，改授上谷郡龙水府折冲都尉。後以林胡骄蹇，预萌侵权，既纳我子女，复蠢我疆境。王赫斯怒，有命遄征。廿载，节度使赵含章差公统马军大人。於是梁北河，屠白城，犁乌桓庭，芟鲜卑首。天子大悦，改授宣威将军、右卫率府郎将。元恶则翦，余氛未宁。贰拾壹载，节度使薛楚玉差公领马步大人，斩获俘级，不可胜书。制授忠武将军、左卫率府中郎将，仍袭伯父青山州刺史。贰拾柒载，以卢龙塞下降奚内叛，节度使张守令公张皇陆师，斩刈枭孽，流血色水，僵尸满原。天书降临，改授右清道率。曩载骚扰余烬北奔。
贰拾捌载，节度使李适之差公领马骑讨袭，大破奚军，斩馘其君王，系虏其人众。
妖氛既廓，制授左威卫将军。贰拾玖载，节度使裴宽以公达於兵谋，奏充范阳都知兵马使。至天宝五载，节度使安公以公闲於抚理，差摄妫川郡太守、兼知雄武城使。熊车转轫，豹略呈奇，五云之野自康，瓯脱之奸巳屏。俄而转摄渔阳郡太守、兼知静塞军使。秀麦兴谣，贰天仰德，政治无终之国，惠流穷之乡。日者安公伐叛柔远，公为都统。厥效未甄。柒载拾贰月，奏授公云麾将军、左威卫将军、兼青山州刺史如故。戟光门，是表公侯之贵；不贪为宝，更标清白之尊。
方期陪至跸而禅玄亭，涉崆峒而访至道。昊天不吊，哲人是萎。以拾载四月拾伍日，薨於范阳郡之私第，春秋六十有五。呜呼哀哉！惟公少著英名，长怀令德，形容魁杰，武勇过人。惠训有方，与物无竞，降年讵几，梁木斯摧。岂徒辍相兴嗟，实谓嚣人霸市。即以其载八月十日葬於郡西北十五里之平原，前据桑河，上膺龙尾，堆阜磊硌，形胜典先。嗣子昌平时别将奇後，次子奇□、奇珍、奇恩等，并玉之珍，保家之主，仁惟天性，孝则自然。痛严君之委离，思蓼莪之罔极。
式昭兮行，乃为铭曰：
伊君之先，笔自玄元，无为希道，有德生贤。粤暨秦汉，破狄摧燕，子崇孙贵，赫赫绵绵。惟祖惟考，克家之瑶，跨蹑边方，枪是扫。临下以简，事君以道，翕习雄风，清冷文藻。承家绍祚，聿我将军，有卞之勇，如襄之文。九流学行，三杰功勋，更务忠节，遐方播芬。代叛讨贰，多於载稔，有德有言，跃马衣锦。重门列戟，紫绶高品，典郡典兵，缓步安寝。昊天不惠，忽此降凶，中楹坐奠，西阶立灵。百身靡清，九刃摧奄，淑德安在，庐山巳封。寂寂幽途，萧萧郊外，人迹罕至，丛林相对。月炫泣龄，风摇松盖，何以痛心，泉门长晦。
（录自《隋唐五代墓志汇编》北京卷第一册）
№天宝０７４
【盖】
大唐故杨彦墓志铭
【志文】
通直郎前楼烦郡合河县尉后迁河东郡安保府长史上护军弘农郡杨彦立行可模，发言成轨。谦逊是资，礼乐称美。誉流乡曲，声驰邻里。孝道居家，矜庄以齿。迁乔莅职，有誉无毁。含弘雅量，和而不同。心如劲竹，志若寒松。用之好俭，贵而恶丰。先人後己，忠以殉公。钦崇政法，悟达苦空。资忠履信，武列文通。才高位下，乐道太平。薄官从秩，禄以代耕。得之亦惧，失之亦惊。＊迁郡县，统理高明。毗赞□撰，惠及编氓。後迁幕府，洁白永清，□□五校，位绾千兵。一朝遘疾，奄於生平。千秋万岁，长夜难明。素车丹，岐路交横。忽从马鬣，无复鸡鸣。永窆泉台，长归荒垄。松桕森疏，斯须成拱。亲□吁嗟！州乡见重。於时天宝十载卒卯之岁八月辛亥朔廿二日壬申崇建。
【志左侧】
男子云，子乔，子昂，孙光祖。
【志上侧】
京兆美原县葬於北卤平原也。
（录自《隋唐五代墓志汇编》陕西卷第四册）
№天宝０７５
【盖】
李君墓志
【志文】
唐故丰王府户曹参军皇族叔李府君墓志铭并序前国子进士李收述公讳复，字自然，陇西成纪人也。宠章奕叶，国史家谍详焉。曾祖子同，朝散大夫、荥阳郡荥阳县令。祖慈力，新都、平遥二县尉，邺郡成安县丞。洋洋政声，嘉子游之用大；忽忽不乐，惜君山之位卑。父珍，鲁王府功曹参军。日曳长裾，时唯坐啸。词赋空满，思尽西园之月；人琴两亡，哀结东平之树。世济其美，公其嗣之。公秀而文，温而厉，在家而孝友著，从宦而冰霜洁。解褐补长葛尉。
廉使以清白闻，迁获嘉尉。秩满，以考绩进，转陆浑主簿兼御史判官。鸾凤之姿，犹栖枳棘；鹰隼之击，欲厉风霜。未登宪府之荣，忽卧漳滨之疾，势摧六月，时滞十旬，遂表请归闲养疾。朝议优奖，改授丰王府户曹，从闲逸也。粱王好事，且重枚生；子建为文，俄伤阮。天宝十载五月廿七日，终於荣阳私第，春秋六十八。夫人太原王氏，宜家之庆，双凤于飞，偕老之期，一剑先没。以其载十月廿一日，合於偃师县首阳东原，周礼也。嗣子岫，泣血无从，哀号罔极，感霜露之永慕，惧陵谷之将迁，爰命抽毫，以旌丰石。铭曰：
逸翰腾凌，回飚忽劲，骐骥未骋，松柏本性。其一。龟岗卜兆，马鬣开封，愁云荒珑，苦雾寒松。其二。哀哀羁孤，血泣荼苦，黄绢幼妇，千秋万古。其三。
（录自《隋唐五代墓志汇编》洛阳卷第十一册）
№天宝０７６
【盖】
大唐故房府君墓志铭
【志文】
唐故朝议郎行东海郡录事参军房府君吴夫人墓志铭并序　前右骁卫骑曹杨拯撰公讳承先，字承先，清河人也。昔舜封尧子于房，爰锡我族。洎雅为清河太守，肇允厥居。夫其礼乐承家，衣冠升世，式叙令德，以宣宠光。即我曾祖彦谦府君，隋监察御史、若阝州司马、泾阳宰，唐赠徐州刺史；柏署飞乌，冶中展骥，始鸣琴而述职，终露冕而追荣。祖玄龄府君，皇开府仪同三司、尚书左仆射、中书令、梁国公；登庸三台，敷赞百揆，时仰璋之德，朝资社稷之臣。父遗义府君，皇太子舍人、■州刺史；青宫辅德，皂盖司藩，挺杞梓之良材，体江山之逸气。公即使君之元子也，识量森邃，心期激昂，业绍家声，人推国宝。尝以为孝悌者仁之本，恭俭者行之纯，忠信者政之纲，德礼者身之干，念存斯义，实获我心。公之自强，有令闻也，年弱冠以崇文生升第解褐补东海郡录事参军。游刃惟新，直绳不紊，莅事以简，能声载扬，故君子韪之。满岁薄游，至于江表。以开元有三年二月廿一日不幸遇疾，终於豫章郡，春秋卅有八。冥昧归魂，翩翻绛，亲交凄，行路嗟称，天道如何，斯人永逝。以开元有三年三月十七日假葬於洪崖邑之东原。夫人天水吴氏，皇广州新会宰玄纵府君之息女也。有子二人：长曰安禹，次曰晋晋，先兄而没。初安禹尉开封也，夫人以从子之道，板舆东征，祸集高堂，悲生风树，惟兹至性，泣血崩摧，礼称颜丁，无以加也。服阙，转右骁卫骑曹。誓将改卜原茔，躬亲负土，谋龟筮而未协，践霜露而增悲。阅水惊波，藏舟遽往，终天不及，埋恨何申。孙琮等纯孝夙闻，聿遵先志，以今辛卯岁十月庚戌朔廿四日迁咐於偃师县首阳乡之原，礼也。寒郊苦雾，平楚凄风，一兹泉壤，万古攸同。铭曰：
英英我公，敏政怀忠，虚心内朗，应物旁通。周旋雅致，似续清风，长才未展，大运斯终。令子纯懿，哀哀永慕，禀命不融，又先朝露。亡殁重叠，岁时环平，爰有孝孙，聿修迁。既光远日，哀恸於心，玄扉暂启，素骥俄临。风悲野回，云惨松深，重泉已矣，长夜幽阴。
颍川陈岘书（录自《隋唐五代墓志汇编》洛阳卷第十一册）
№天宝０７７
【盖】
失。
【志文】
漫漶严重。
唐（下泐）渤海高府君墓志铭并序公之从子朝议郎行河南府河南县尉盖撰公讳慈，字□□□□□人也。其先出自炎帝，尔後系於太公。地□（下泐）封邑。
辟阙擅山东之雄，轩裳浃天下之盛。（下泐）司徒东□□□□海州刺史，捐躯尽节，剖符於後代。曾祖（下泐）中封□田公，策名垂裕，建社於当年。大父敬言，皇吏部（下泐）之间□霸之政。列考光复，吏部郎中，复州刺史（下泐）草□□州□□□仁积德，前辉後映。克诞才贤，是弘纂（下泐）褐陕州参军，□诜之登科，孙楚之从宦。才矜□玉，（下泐）雨之篇。俄授左金吾卫兵曹，次补咸阳县尉。徼巡之职，暂（下泐）师□□之曹，坐推於畿甸。寻转洛阳县尉，复换司农主簿，□清雅□首□□谷，宁唯著定羌列，故亦殊尤二京。署少府监，□加朝议大夫□邢州司马，除曹州长史，来膺贰职，惟彼尚方；去总端寮，爰兹列岳。章服已□，□□因居。知内史之有制，悟君山之不乐。盛名充塞，大位□旷。未展□□之翰，竟迁藏壑之舟。呜呼哀哉！以太极元载三月十四日终於济阴郡之官舍，春秋五十有二。夫人范阳郡君范阳卢氏，故尚书左丞、黄门侍郎之第三女。门标卓绝，家列荣宠，淑德兰芬，华姿玉映，竭诚□□□厚□□同ヘ；锐志均养，何从□之遽迫。以开元七载七月廿□□终於向贤里之私第，春秋五十有四。嗣子前馆陶县丞容等，棘心□□，□□月诸，顷以窀方权宜，未就□筮域，今则蓍蔡叶吉，是谋於嘉□。粤天宝十载岁次辛卯冬十有一月五日，合窆於河南府河南县惟□乡之原，礼也。□风旧范，□满瞻听，翠石幽泉，敢凭刊勒。其铭曰：（上泐）
惟□令公。宦雅朝右，家盛山表。惟高惟曾，声问既崇。乃祖乃父，（下泐）杰，是□英彦。始茂青标，旋登赤县。中外扬历，（下泐）变。适参通贤，乃预端寮。
逸□犹敛，□钧未调。（下泐）凡□□邙阜对□□□洛□永同穴亦兹地殷（下泐）
（录自《隋唐五代墓志汇编》洛阳卷第十一册）
№天宝０７８
【盖】
唐故博陵崔府君墓志
【志文】
故河南府伊阙县丞博陵崔府君墓志铭并序河南府伊阙县尉李华撰唐天宝九载之季月，伊阙丞博陵崔君遘疾於官，就医於河南兴敬里，不幸逝於家，□年五十五。为善之人，莫不哀之。悲夫！君讳迥，字公远，绵州使君慎先之长子，故相韦承庆外甥。□贤纂德，发□中外，幼能□之善音律，心用潜明，□词奄畅。以（下泐）彭城□□刺史、赞皇公季阳宰辅之子。性□□□无难宾，特列君以宾友之礼，时（下泐）以清行知名。秩满，调补□□主簿。丁绵州忧，同二□之，（下泐）今□之□富（下泐）所仁为□人□庆（下泐）永胜□君视事□余，与□□赵郡李华杖□登舟，为中外之游。喟然有挂冠逃□之志。每引□客□士，议及大□□□拔俗，皎然在□王之□□□急牵病闻道（下泐）仁者寿，斯人不□□□六经妄设也。前室河东□氏河南令缣之女，后室京兆韦氏殿中监衢之女。□有淑德，□於诗颂。以明年十一月五日，窆於洛阳县清风原，前夫人焉，礼也。嗣子前临汝郡参军□，次洽，次□，次浚，次溆，次，次氵至等泣血□吉，□□迁从□念。华，君徒执也，洒涕铭之。词曰：
上泐）明□□之□玉山□润，□□丹（下泐）
（录自《隋唐五代墓志汇编》洛阳卷第十一册）
№天宝０７９
【盖】
大唐故周府君墓志铭
【志文】
大唐故兵部选上柱国周府君墓志铭并序君讳敬本，字敬本，其光汝南人也。远祖因官，家於京兆。昔有夷之行，方始建都，而复辟元勋，以为菜地，著姓命氏，君其后焉。曾祖苟，彭州司户；职在版图，才为人范。祖乐智，皇左武卫长史；列宿在天，爰有钩陈之位；爪牙分卫，来居警夜之司。父达，兵部选；宏才广度，峻节高标，耻擎跽下流，趑趄寸禄。高尚其事，遁于丘园。君元子也。昂昂，如如璋，先人后已，一日千里，授兵部选，上柱国。情高莫测，指青云以为期；量远难充，游白社而终老。
以意承考，不坠家风，未得其门，宁知宗庙之美矣。春秋七十有七，以天宝十一载二月一日终於东京洛阳县里仁里之私第。启足启手，当全而归之，即以其载二月廿四日摧殡於北邙原，礼也。且东平之树，每倾想于咸阳；而北邙之魂，亦望思於京兆。嗣子彦环，次子彦，泣血绝浆，伊古人之窃比；蓼莪栾棘，实当代之无俦。祈勒石於泉扃，纪先人之盛烈。乃为铭曰：
椅＊名族，礼乐家傅，出处默语，意承德光。退不，进不贤贤，磨而岂磷，钻之弥坚。死生顺理，手足皆全，崇祟玄庐，君子息焉。
（录自《隋唐五代墓志汇编》河南卷第一册）
№天宝０８０
【盖】
失。
【志文】
大唐故周府君墓志铭并序安定胡霈然撰兼书公讳献，汝南人。轩辕之系，本乎姬姓，分疆立族，周氏兴焉。洎秦汉以来，及於魏晋，冠缨华盖之贵，出将入相之雄，图史尽该，难备详矣。祖恒，父嵩，并隳荣务寂，从闲志高，以剑履同桎梏，以名利方刍柯，杖藜岸帻，逸望丘园，性洽云水，心际寥廓，故君子处下避位曰道，远上捐俗曰德。道德既备，实为□人乎？诚为达士乎？公即达士府君第二子也。天与纯厚，耳被礼仪，澄之不清，混之不浊。公尝耿然而叹曰：世尚荣名，代间所重，簪缨车马，间里光辉。吾欲将之，必乖先旨。岂从一时之美，俄亏千载之风。遂投心隐沦，晦迹环堵，含仁运智，不竞不仇。遄及蒲柳之年，奄然丧偶。嗟以孤鸾背镜，不吊华台；龙剑飞泉，谁堪守匣。加以膏盲成疾，药效无痊。夫人礼终，府君锺祸，呱呱胤子，气绝长号，恨天地之邻倾，痛齐斩而连脉。粤以天宝十一载正月十五日终归仁里。
其年三月六日葬北邙原，礼也。呜呼！野树风惨，哀恸古今；佳城雾昏，悲起行路。孟子、仲子愿、季子铫等，择兆安榇，竭以孝诚，刻石昭扬，志於泉壤。
懿亲见，诚未当仁，饮泪为铭，以彰明德。铭曰：
轩辕後胤，分疆族周，高上云物，不竞不仇。日月将寿，大运弥留，占茔北部，启穴东周。邙山久固，洛水长清，烟昏松柏，月照佳城。黄金□玉，永泉扃，刻石昭德，哀哀孝□。
（录自《洛阳出土历代墓志辑绳》）
№天宝０８１
【盖】
大唐故裴府君墓志铭
【志文】
大唐故朝议郎左金吾卫长史河东裴公墓铭越我元祖，秦贵公子，有德於晋，晋实美报，利建於裴矣。裴，地名也，在河之东，氏望自此着耳。而食菜安禄，至於汉文。仙祖侍中，志摩苍云。上帝誉命为清灵真人。昭茂勋也。後又食旧，迨於汉献。艺祖先开，谋孙克建，懿文光辅，匪繇即瑗。国志新语，宋略书仪，进为邦宪，退成世师。男实人英，清明生烈；女作风始，疑{艹伐}荷姿。及我圣唐，簪伏斯煌。曾门绊骥，为怀州武德县令，讳承嗣。大父洗帻，任贝州刺史，讳仲将。一天以之三，三异以之四也。烈考讳进，时揖清英，纪国王之外孙，河南尹之元兄。鸿渐於陆，参卿於彭。
能令君之慰喜，俄早世於休明。於戏哀哉！有后荷使，＊名利物，以艺文，冠而尚质。端委情薄，补处心悉。以其茅亲筮仕，出身连拜有参军，岁满，调补王府户曹事，力必陈也。迁左羽林、金吾两长史，执殳严更，百刻千起，以用勤也。而用勤成疵，弥留岁时。启手累足，不终有期。即耳顺之年也，在天宝十有一载长嬴五月廿一日之将昧而云殁焉。呜呼哀哉！呜呼哀哉！庭有嘉木，梓也先摧，不可扶也。而士礼逾月，卜葬三桥，八将外备，四禽中交，金翰长鸣，在长安之西里。墓伯执象垂，执＊而右招。招我子姓，以敖以谣。谣裕德也，何伯道也无子，有静女而名宠。脱落{髟}髦，斩焉承重。情祈梵褐，载叩载踊。荐幽魂也。家妇窦氏，良家丛祉，感露斯而昼哭，达礼必闻；抚缇萦而心折，能病损毁。徐淑於是乎在焉。哀迩感远，痛悼中肠。同父何申，铭墓斯扬。借短期之汲汲，悲大夜之茫茫。乘峨峨之白云，造迢迢之帝乡，而不知其终也。
（录自《隋唐五代墓志汇编》陕西卷第四册）
№天宝０８２
【盖】
张君墓志
【志文】
唐故版授元氏县令云骑尉清河张君墓志铭并序君讳，字希钊，其先出自清河，后因官从居中相，遂为邺郡成安人也。夫以命氏之厥由，不能缕陈，家牒具载其事；至若乘轩作贵，衣锦为荣，冀子谋孙，光今焕古矣。君即唐深州博士英之系，文林郎吏部选约之子。持凛殊气，生而克敏，中表奉德，长幼承颜。暨背处生鲐，＊□停鹤，天子除明诏，矜耆年，裳改其黄，衣赐其禄，版授元氏县令。冀神道潜，何冥司遽已！享龄捌拾有肆，以天宝九载正月廿二日奄然即代。君前后相继娶三夫人：初段氏，次徐氏，又其次杨氏；并德合闺仪，行为人则。天不＊遗，尽从朝露。嗟夫！壹琴叁瑟，异岁同亡，虽为东岱之魂，未展西阶之礼。以天宝拾有壹载岁次壬辰八月乙亥朔廿有八日壬寅，合於邑城西北壹伯步之原，礼也。嗣子休彦，攀慕罔极，哀疾莫任，爰勒贞珉，式旌不朽。
一宝琴兮三瑶瑟，逝薨里兮辞兰室，墓门此闭开无日。
（录自《隋唐五代墓志汇编》河北卷第一册）
№天宝０８３
【盖】
唐故夫人乐氏墓志铭
【志文】
皇唐武君故夫人乐氏墓志铭并序君讳元，字泰，沛郡人也。自周武王后，相承大夫，联华不绝，故至今有武氏焉。夫利有攸往，士或易居，君自太谷来降，祖中卜筑爰吉，宅□斯□□之□安，故此不改，今为太原祁人也。曾祖道□书剑之□，人焉具瞻；祖双支，鸿儒硕学，隐德丘园；父，逍遥任时，高尚不仕。君则之元子也。君志□泉石，德方□立，孝悌厚於人伦，信义光乎郡邑，道胜君子，是用则而象之。夫人乐氏，温柔其德，恭洁其行，内则昭昭，心涵法镜。故至人以好法离过，夫人则偶物无竞。何皇天不庸，匪□同庆，春秋有八，以天宝十一载夏五月廿五日，无疾而＊耳。粤以其载冬十一月廿七日，□殡於祁县城东北五里平原之礼也。嗣子重音毁□□割，潜血如鬼，悲陵谷之有迁，□刻石而铭曰：夫人乐氏，为大貌足，生死相催兮河太促，洎从□者□无生，当会如□离尘俗。
（录自《隋唐五代墓志汇编》山西卷第一册）
№天宝０８４
【盖】
大唐故张夫人墓志铭
【志文】
唐故临淄郡丰齐县李夫人张氏墓志铭并序夫人姓张氏，法号常精进，南阳西鄂人也。汉河间相平子之後。为时文宗，自古世禄，盛德大业，翼子谋孙，动罔有违，贤则不乏。维高曾纯孝继轨，奉亲不仕。维祖考素履幽贞，志学辞荣，若此冲逸，＊然光亨。夫人生而有知，实禀胎教；早日孤露，总角无从。高尔□人，出不逾阈；及佐君子，克成中溃母仪女则，与古为邻；从禄於外，满岁而寡，提挈幼小，备尝艰难，守志忘贫，历卅载。以色身归尽，人世不留，坚修禅诵，久誓荤血。大哉！本师锡以法号。天宝十一载十月十日，现疾终於东京利仁里，载六十八。以其载十二月十八日迁神於首阳山南趾。诸女不大，无母何恃，痛□□圣善之长往，泣寒泉而靡追。光昭懿德，刊示沙界。铭曰：南阳大邦，西鄂名族。弈叶轩鼎，克家忠肃。有道筮仕，无时凿坏。祖考家德，秉心不回。载诞诞夫人，柔淑恭懿。宜其好合，罔有衍义。
亦既誓心，星岁三周。母仪是则，佛性爰修。谓介眉寿，其猷克壮。如何高堂，不获终养。邙阜北原，洛桥东道。悲□风树，泣尽霜草。千秋永谢兮去不来，百身无赎兮□焉哉。
（录自《隋唐五代墓志汇编》洛阳卷第十一册）
№天宝０８５
【盖】
廉君之志
【志文】
维大唐天宝十二载岁次癸巳正月癸卯朔十七日己未廉君墓志铭并序君讳元泰，河东郡人也。顷因天纲紊绪，地纪隳谋，四海沸腾，七雄驰逐，三州父子，五郡弟兄，天下黔黎，萍流宇内。年乃九五龙飞，大唐受命，千戈不习，征战方休，逐夫旧墟，乃嫁於汲。高祖颇，赵国大将军，名盖天下，□侵烬之邦，当虎狼之国，八埏之内，莫之与京。君放荡丘园，高尚不仕，许由之志可尚，严陵之操不屈。去危图安，以全其道，绦然长往，蝉蜕於寰区之外，所以易称Т之时义大矣哉！春秋有八，忽因时患，数日大渐，药石无效，针灸不痊，终於（下泐）夫人泰原王氏四兼闻容，华淑美双娥似月，贤如云，下睦上和，外恭裹顺，春秋九十有八，终於天宝十一载十二月。遂至天十二载正月十七日，葬於廉村西南百步平原，礼也。西瞻白鹿，耸岑岭於云中；东望清淇，湛漪溏于目下。前枕老君，西北却倚任山之南，是知日居月诸，丘陵变改；年来岁住，朝市移易。故铭其石，以记遐□。其词曰：
明明廉君，允武允文，怀道不仕，丘岚谷神。以保千龄，永存其真，天胡不，而＊哲人。其二。
猗欤浮生，如梦如露，大道吞并，自然之度。金石既不长，□□秋风而能固。
（录自《隋唐五代墓志汇编》河南卷第一册）
№天宝０８６
【盖】
失。
【志文】
大唐故朝议郎行白水军兵曹参军段君志铭蜀州唐安县尉元习撰君讳俊之，是北海人也。曾祖讳素，朝议郎、□王府典义；父景昌，吏部常选；父君之二子也。惟君少能□□，□工□文，抱逸群之才，谈古今之义。冷冷然江泮之□，游游然□上之松。孤耸清徽，郁然特达。辞场应制，命□合於龙庭；□南锦酬功，一选举甲，补汉阳郡□川县尉。秩满，又迁陇右白水军兵曹参军。
又建立大功。帝服高命，赐绯鱼袋、上柱国。呜呼哀哉！以天宝六载三月十一日，□犹未满，永寝穷泉。终於兹白水军之私第也，时载五十九矣。长子朝，赏绯鱼袋、上柱国。次子＊，幼子岑，□既异邦土，曷可□留，来归於乡，权殡於太都城之侧。岁□逝矣，未及改卜宅兆，罪极於地，重遭丁凶。夫人南阳韩氏，幽闲母□，闺门，六礼无亏，言而全训。奈何卒染甘陵之疾，不遇华□之医，言貌目前，俄变今古。何期天降大祸，少丧慈亲。□念二女，孤步闲室，号叫天地，痛贯心髓，内亲外族，莫不伤□。呜呼哀哉！以天宝十二载岁次甲午正月丁酉廿五日丁酉朔，扬歌满衢，哀号泣送，追成合葬，饯於洛阳北邙平□乡山原之礼也。
恐四序遄流，载月深远，坟垅除灭，世□□轮，荒芜多杂，刊诸贞石，播美泉台。
其词曰：
□歌相送至坟中，万古千秋人事空。泉□□□□年启，悲风萧索今□□。并明四□。
（录自《隋唐五代墓志汇编》洛阳卷第十一册）
№天宝０８７
【盖】
大唐故王府君墓志铭
【志文】
故云麾将军行右龙武军将军上柱国清源县开国男王府君墓志文并序朝议郎行起居舍人上柱国赐绯鱼袋阎伯撰府君讳守节，字问一，其先太原人也。晋侍中祥之裔。後徙居京兆泾阳，因以家焉。曾祖贵。贵生大父楷，揩生先考弼，三叶独行，一门盛德。泌水为税驾之所，行门是忘筌之地。府君闻诗礼之训，遇云雷之作，戡难奉主，因时策名。
唐元初，以社稷功授上党郡从善府别将，赐绯鱼袋。稍迁雁门郡凤池府左果毅都尉。滥觞缔构，覆篑升乎。志必干城，心唯御侮，转宝鼎府果毅，再授彭池府果毅。属皇上肆觐东后，告成岱宗。而职典禁兵，政膺清道。赏劳书伐，无忘旧勋，累迁银川郡龙川府折冲都尉，赐紫金鱼袋，特授左威卫翊府右郎将，□□三宫使。
先父弼，追赠平原太守。妣张氏，追封清河郡君夫人。府君竭匪躬之诚，抗忠臣之器。前後赐绢五百疋。於三子出身，特与一子官。无何，拜右龙武军将军，加云麾将军、上柱国、清源县开国男。历官一十二，享年七十八，以天宝十一载十二月十三日於长安县□安里之私第寝疾而薨。以天宝十二载四月二日窆於临皋之平原，礼也。夫人斛斯氏，门贻盛绪，族著清晖，辞绿镜而藏春，□红姿而早瘗。
焉，礼也。今夫人会稽郡君朱氏，暨男京兆府围谷府别将元俊，犹子新平郡公刘府别将元意，南康郡参军、前翰林院内供奉绍先等，孝思罔极，丧制过哀，泣血羸形，昊天无及。刻铭泉户，用述音徽。其词曰：
将军，武毅绝群。遇圣戡难，逢时策勋。旌麾是掌，茅土是分。埋魂泉下，无忘斯文。
文林郎守南康郡侄绍先书　天宝十二载岁次癸巳三月廿五日（录自《隋唐五代墓志汇编》河南卷第一册）
№天宝０８８
【盖】
失。
【志文】
唐故卢阳郡洛浦县尉员外置李公墓志铭并序□□老人者，王於太□之先，诞托神李，因氏李焉。□道贵仁尊，匠成庶物，布气施化，阴德被人。其後杰出原流，挺生公望者，盖未可尽绝也。公讳曙，字温，即渤海第一房之後。洎乎高祖雄，字子雄，神气冲和，孕灵山岳，历瀛、平、幽等十二郡守，东北道大行台。入为户部尚书、营东京大监、建昌县开国公，薨焉；曾祖孝珉，隋袭爵建吕公，薨鸿胪少卿，卜坟河洛，子孙家焉，迄今河南人也。祖椅，唐汉东郡司马；少有瘵，早年卒官。考ㄦ，皇朝散大大、行左监门卫长史、上柱国，冰洁驰誉，良佐骤称，守住石之风，挺瑚琏之器，孝家忠国，抚孤字遗，门来将相之交，巷委王侯之所，金帛巨万，博施盖多。公即长史之元子也。解褐授朝议郎，行宣城郡太平县尉、上柱国，推覆有过人之最，明白有出群之端，英声溢於镜稽，干举满於淮泗。公植性刚毅，驰风强梁，独立不群，一之具断。私庭未曾戏谐，公府有敛奸□。至清无鱼，至察无党。部人有忧惧之邑，胥□有ゥ之言，谁谓无辜，潜成大谴。制书既烙，乃谪官焉。呜呼！旧官已贬，乘ㄞ履武陵之山；新任未臻，遇疾卧卢溪之郡。琴辞秋月，酒退清轩，□疠竖之儿，深入膏肓，服神农之方，未尝痊间，春秋五十有六，不禄彼□公馆。有子五人：长曰，次曰谆，次曰讠，次曰诩，次曰。并号叩天地，羸毁□立，杖而后起，唯而不言。讠乃匍匐奔迎，候星兴止，侍奉灵榇，哀悬□□。夫人荥阳郑氏，历阳郡乌江宰君之次五女也。柰栗事舅姑之□，氵濯禀师傅之□，□馈贞孚，作嫔君子。李花偏悴，槐叶孤凋，同舟壑□遽速，异山河之永固。开元十二载十二月廿七日先公而逝，呜呼！□□□流於延平之水，梧桐□折於龙门之山。□□□□□□□龙集癸□律中蕤宾，五月辛丑朔廿日庚申，嗣子以合葬之（下泐）於东京北邙平阴乡古原宅兆，礼也。志曰：
政（下泐）用刑齐，□官洛浦，□□卢溪。道谢人代，德没泉台，广陵将□，良（下泐）宫□训，母仪不慝。螽斯比□，门唯拟则。谷乃偕美，寿不双父（下泐）垂□早□。日月居诸，天地长久。贞石铭刊，庶其不朽。
（录自《洛阳出土历代墓志辑绳》）
№天宝０８９
【盖】
失。
【志文】
大唐故朝议郎行河南府士曹参军敦煌张公墓志铭并序　殿中侍御史敬括撰受禄於天，世其家者大；为仁在己，据於德者贤。诚明谋新，忠肃食旧，天合人合，得之张公。公讳□□字仲晖，敦煌人也。其先黄帝之後，厥生必蕃，天下之人，罔不只肃。弦木以取利，著姓以表勋，受邑於张，於是乎在。自立功立事，之屏之翰，虞夏商周，秦汉晋魏，恢张王室，无国无之。诗称孝友之臣，传记诸侯之眩英威间出，赫弈相仍。□地封王，有後於此。曾祖□岁，皇金紫光禄大大、行太仆卿。祖思廉，皇太中大夫、行太仆卿，赠太子詹事。父景顺，皇太中大夫、守太仆卿。风云气雄，龙荒誉重，似续轩冕，光辉朝廷。并李为击锺之家，与金为门馆之地。入趋丹阙，三命益恭；出扈鸾舆，两骖如舞。念祖不怠，谋孙必达。膺当□之命，忠尽一心；德先父之官，家无□□。拖朱曳紫，鸣玉锵金。李陵之汉代将门，莫能过也；甯氏之□□卿族，其可庶乎？公籍业高门，荡名广学，躬行仁义，舍先王蘧庐；□诵诗书，味古人糟粕。迳不由捷，行无越思。
他日趋庭，得伯鱼之闻礼；当年贾勇，慕夏侯之拾青。郡举孝廉，舍拔则获。嗤前贤之□滞，首皓一经；旌後生之难诬，策高片玉。无何，调补左卫率府录事参军。众无一旅，未足以扬名；职效一官，亦旌乎能事。会天子巡狩，岱宗所礼。
徵五兵而警卫，夙夜在公；劳千品於驰驱，膏泽如雨。以其优授右羽林军录事参军。官不易方，政乎何有？干戈倒载，诚当偃武之时；甲兵益多，自有不虞之备。
公每申儆训，卒疾恶惩奸，同官为寮，畏而益敬。仰天文之玄象，既有羽林；观武库之长材，非投散地。及皇上谒太庙，命群臣。万乘制曳而风行，六师沸腾而云合。官以物办，君之所司。赏不失劳，目击所在。以厥□改武功主簿，郡国之首，京兆居其上；王畿之内，武功得其右。省稽诂吏，理剧激贪。栖鸾之秩虽卑，解牛之刃必骋。辞满，未几，转华原县丞。辇毂之间，人千户万；刀笔之下，盘根错节。非海量浩荡，剑锋峥嵘，孰能久於此矣？次迁扶风郡录事参军。列郡有百，左辅处其雄；分司有六，纯曹权其要。公冰洁志，镜澄寸心，迈修德则光无不和，凛清风则色难可犯。有诏发皇华之使，听舆人之颂。自远及迩，黜幽陟明。
阅名无私，责实献伏。举不失德，□其可乎？转迁河南府士曹参军。两京之剧，政匪易知；三语之才，声无不届。坚白如贯，忠贞有节。道可济时；大邑指期於互比；天难预虑，生涯梦兆於两楹。公幼而能聪，长亦不改。事君也自致身之义，事亲也有竭力之孝。明友称其信，乡党称其仁。任直而行，孰云养外；有时之具，曰委若休。以天宝十二载二月九日终於安兴私第，享龄五十。呜呼！州县之劳，未为骋志；泉台之奥，应事修文。嗣子稚齿之际，自然成人；衰之中，过於泣血。以八月十六日葬於泾阳南原，礼也。生不以封，谓亏於梁□，死而可作，如望於史酋。将来绍於冥冥，鬼微词於□浅。铭曰：
黄帝之嗣，庸勋克彰，弱木利物，受邑於张。保姓超古，分派无疆，佐时略地，锡土封王。名逸上国，家傅大梁，千载之下，其後用昌。多才多艺，豹蔚龙骧，大官大邑，紫绶金章。一门卿族，累叶周行，秉辔凤辇，威仪锵锵。诞生令德，冰洁绳直，经术拾青，忠贞践职。羽林设卫，明察有则，甸服从荣，坚白不忒。三辅<幺>举，百城动色，公府趋风，高衢骋翼。问望可大，英威出群，承家必复，安奠旋闻。杳杳晚日，悠悠白云；百飞日落，长夜孤坟。
（录自《隋唐五代墓志汇编》陕西卷第四册）
№天宝０９０
【盖】
失。
【志文】
太山郡周君墓志铭并序君讳玄珞，字玄珞，北京太原人也。其先汉亚父之后，父讳海子，武部常癣上柱国，英清天逸，志气霞骞，昂藏不群，萧散自得，神襟秀出，武略绝伦，容质虽沉，名德犹在。君长茂华宗，育敷贵叶，□皎素洁，亭亭孤标，淳德迩闻，雅怀遐被，礼乐周於亲党，温恭洽於里邻。岂期天不＊遗，俄旋遘疾，汤药不□，哲人其萎，以开元廿九载二月二日终於斯第。夫人程氏，履柔当位，掩顺承家，四德无爽於初笄，三从复光於妇道。以开元廿六载二月十四日终，以天宝十二载十一月九日同窆於府城西北七里平原，礼也。嗣子万岁，痛深棘望，永断伊蒿，思鞠育之无从，恨温冫青之永隔。有恐时移载改，茔域难知，故勒其文，敬留千古。其词曰：
天长地久载不留，代人化兮无有休。伤□德兮常曰修，魂冥冥何幽，纪石立铭从此罢，隧路无穷兮亻哀悠悠。
天宝十二载九月日刊书记（录自《隋唐五代墓志汇编》山西卷第一册）
№天宝０９１
【盖】
大唐故冯府君墓志铭
【志文】
大唐故游击将军守右金吾卫五原郡监川府折冲上柱国冯府君墓志铭并序公讳思顺，字思顺，京兆武功人也。缅惟厥先，系周之後。象肾迪哲，子明之出将汉庭，优学恪居；文罢之为郎典午，载在方策。详诸国经，焕乎衣冠，可略言矣。曾祖表，祖喜，父仁，并立言宏达，植质冲华，吸纯懿於中涓，澡崇名於下濑，屏居浪迹，其道可高；搴实全真，其风难揖。公抱神毓智，藏器而生，年甫弱冠，心多雅量。干能弧矢，艺绝武材。以开元二载补右羽林军平射飞骑，至廿三载，授和义郡百支镇副，又转授静川郡三镇将。至天宝三载，又转授上郡万吉府果毅。又转授咸宁郡宜城府果毅。至天宝十载十二月卅□，恩制赐绯鱼袋。至天十二载，又转授五原郡盐川府折冲。自微至著，余年，不离羽林，忠勤上下，守正严恪，出入徇公。天十二冬，驾幸华清宫，公留后知修器械。銮舆还京，特诏改授游击将军。旌至，公□自授。未几，遂瘳枕疾，以天宝十三载三月卅日终於大宁里私第，春秋六十有二。即以其载七月十五日迁窆於京城东咸宁县长乐乡支原，礼也。恐陵贸谷迁，造化绵邈，年代荏苒，海变桑田，刊石为铭，用旌不朽。铭曰：
魏大崇名，异公之胤，英灵命世，礼乐先进。考室林垌，终岩作镇，乃祖乃父，芳声远震。其一。爰於我公，容，在官师王，居众克从。粉泽名义，砥咏钴锋，如何寿促，彼苍不佣。其二。素＊邻郊，青乌相冢，南山北阙，前後森耸。鸟思风林，烟迷荒垄。九原凄凉，万业继踵。其三。□子创钜，负土成坟，仁贤表德，孝友扬芬。倬矣孤介，超然艳群，虑移舟壑，刊石为文。其四。
（录自《隋唐五代墓志汇编》陕西卷第四册）
№天宝０９２
【盖】
大唐故夫人胡氏墓志
【志文】
大唐故韦君夫人胡氏墓志铭并序夫人讳，字，安定人也。宗其元亨，员来自远；比夫＊杞，赫弈弥富。广则汉代尚书，中庸於天下；质乃荆州刺史，清畏於人知。家谋国经，可酌言矣。祖善，外军校尉；父玄智，江王府队正；并立德聪睿，涅而不缁，秉诚端肃，行有余力。风格则笙簧典诰，标上乃黼藻朋僚。高名寡仇，远不测。夫人禀柔植性，体顺居闲，既笄有行，归我韦氏。从夫敬於饣盍野，教子贤於择邻。织训家，□馈尊祭。然而□英遽落，彩俄凋。以开元廿八年九月七日遘疾终於韦曲里之私第，春秋七十九。其韦氏祖羲，夏州都督府司马，韦氏父五品孙。夫人夫先以开元十三年八月十六日终，春秋七十九。即以其年九月廿一日葬於洪固乡毕原矣。
粤以今天宝元年十一月十九日，以夫人陪於夫之旧茔，礼也。惟夫人气淑芳苕，质华李，规戒成节，名茂书阁。中久挹其＊，上下循其则。西岩之药，莫效生前；东岱之游，深悲没後。有子三人：伯曰上骑都尉慈惠，仲曰昭武校尉、行左威卫州银方府别将、上柱国悉达，季曰上柱国慈门等，并孝友因心，识会诚著，荒羸乐貌，崩疚棘心。惧川谷推移，声名歇灭，彷徨哀评，余志之。感平常兮故里，爰造次於其词：
茂族承华，勋胄代谢，孔明儒墨，伯始名价。幕府英灵，梁园籍，问望矜庄，千□万化。其一。聿生懿淑，态必如神，婉顺闲雅，谐和吉人。闺闱立节，娣姒□驯，何其一旦，影没穷尘？其二。合同穴，古圣自有，容卫由仪，象□车＊。出自□，登彼原阜，永此埋魂，毕有枯朽。其三。充穷□嗣，哀诉宁止，凿室□垆，分茔树梓。帝城却背，□岩前峙，护良田於九原，记贞石於千祀。其四。
（录自《隋唐五代墓志汇编》陕西卷第四册）
№天宝０９３
【盖】
失。
【志文】
唐故鲁山县令河南元府君墓志铭并序君讳德秀，字紫芝，河南人也。后魏明元皇帝九代之孙，大唐延府都督第六之子。禀河岳秀气，袭鸳鸾彩毛。文章自资，道德自宝。行烈於世，孝闻於天。
以进士出身，授南和县尉。奉上抚下，目牛无全。为黜陟使所称，改授左袭武军录事。人卫霜白，满园风清。令尹乃命天官，授君为鲁山县宰。夫古之为政者，以政为政焉。而君之为政者，以无为而为政也。呜呼！春秋六十，薨於陆浑南郭草堂之，梁木其，今为古焉。哲人其萎，往而不返。君贞白守节，孤高立身，美哉绍於先，痛乎绝於后。故人有赠□，殉於平生。犹子奉丧，敢不观其志意。天宝甲午载冬十月甲申日，葬於草堂南原之野。铭曰：
山岳气秀，云天道高，出身三仕，甲子二毛。大化无留兮去生之劳，呜呼哀哉！（录自《隋唐五代墓志汇编》洛阳卷第十一册）
№天宝０９４
【盖】
失。
【志文】
唐故云麾将军右龙武军将军同正员庐江县开国伯上柱国何公墓志铭并序　京兆进士米士炎文　灵昌成公镇书公讳德，字伏德，庐江潜人也。分邦於晋，授姓於韩。远祖避难江淮，韩何声近，因以命氏。故汉有武，魏有夔，晋有劭，宋有偃。衣冠锺鼎，奕叶蝉联。
祖仙，诞粹岳灵，冥心尘外，浮云世禄，贲帛丘园。父罗，贞□傅家，英明动俗；子道攸长，义方益荣。珠彩果擅於双名，凤毛终□於五色。会以子功追赠朝散大夫、普安郡司马。太夫人酒泉安氏，以孟母之邻，赠酒泉县太君。公即司马公之元子也。岐嶷早秀，魁梧老成，谋有千里之知，剑有万人之敌。属唐元初，韦氏构逆，□社稷几倾，公身帝座之尊，首扫後宫之孽，率兹左袒，引以静驱。截弛道骋杠鼎之材，扼期门怒冲冠之发。俾戴天永固，捧日再明，公之力也。制授延安郡敦化府果毅，转京兆平乡府折冲，累迁左威卫翊府右郎将、右龙武军翊府中郎将、云麾将军、上柱国。天宝六载有事南郊，以公元勋，特拜将军，俄封庐江县开国伯，食邑七百户。瑞连蛇笥，荣践鹰扬，门溢朱轩，佩明金樱犹是安而不逸，贵而有礼，於是上下之训行矣。悦以使人，惠以周物，於是爱恤之情著矣。
交苟和以贤，教伯鱼以道，於是闺门之风厚矣。公忠贞内融，容范外朗。上每嗟重，俾图麟阁，卧漳未几，游岱何长。十三载七月廿三日疾亟终於金光里之私第，春秋七十有一。其载十月廿三日卜兆龙首原，礼也。嗣子神想，右金吾卫乐□府长上果毅，柴毁过礼，长号不天。爰召墨卿，式铭玄壤。颂曰：
□□将军，昂昂不群。珥趋禁，攀龙戴君。其一。皇□□昌，臣□□著，功宁己□，力若神助。其二。丹壑之藏，形神怒谢，大树□春，河□□夜。其三。
一代荣□，千载不亡，式铭翠石，永□□堂。其四。
（录自《隋唐五代墓志汇编》陕西卷第一册）
№天宝０９５
【盖】
大唐故韦府君墓志铭
【志文】
大唐故普安郡司马韦君墓志铭并序君讳豫，字仲宁，京兆咸宁人。司农府君弘机之□□，□□□□□庆之孙，睢阳府君岳之第二子也。藉德受祉，天姿□□□□□□以绍前懿，大其精力，好学强记博闻，贯穿群言，探□□□□□□之典丽，完经史之菁华，此司农府君之避风也。执心有□□□□惑，简而无傲，直而能温，操忘归而峻发，秉干将而立断。此时□□君之余烈也。加以理识清远，居中不偏，言无诡随，行无矫讠敫，诚□谓直道之髦士也。初以南郊斋郎选授邛州参军，转剑州司兵西蜀名区，旧称饶衍，以高贤而居下位，当盛时而游奥壤。唐风槐俗，吾无取焉。於是交结贤豪，招讶宾友，赋咏於谈笑，杂壶博於弦歌，行乐当年，且不孤矣。及秩满之後，颇婴风Φ，不任剧职，愿就闲官。又历凉王府功曹、兴宁陵令、三皇五帝已前帝王庙令，俄以减省去官，优游闾里，凡经数载。伯夷高谢，自求仁而得之；颜子屡空，非其道而不去。属年谷失稔，牵疾赴选，时司空杨公兼统冢宰，见而惊曰：
吾曩在益部，尝与同游，文艺仪形，今犹昔也。奏授普安郡司马，仍备悬车之礼，优贤养德，遵旧章也。春秋六十有五，以天宝十三载六月九日，终於延康里之私第。嗣子太庙斋郎中，孑然无依，街疚何诉。即以其载闰十一月十一日归厝毕原，礼之终也。君天伦同气，伯仲八人，从父昆弟，数逾二十，韧则官学相晖，今乃凋亡过半。顾惟浅劣，诚有隗於齐名；恭叙断言，窃独悲於後死。其铭曰：
恺悌君子，积善余祉，如琢如磨，有伦有理。学优则仕，道立名扬，践言顾行，邦家之光。辅仁无验，惟德不朽，寄斯文於琬，庶芬华之永久。
（西安碑林藏石）
№天宝０９６
【盖】
唐卢夫人墓志铭
【志文】
唐故蜀郡蜀县令清河崔府君夫人范阳卢氏墓志铭并序夫人讳，字，范阳涿人也。其先出自有齐吕尚之裔，有公子高奚者，於时为贤，食菜卢邑，因以命氏。夫人即其后也。曾祖处迈，德州长史；王父同吉，定州无极县令。皇考叔慈，绛州司功参军。皆世济忠肃，重光纯懿，休有令闻，彰乎敦史矣。夫人诞膺嘉庆，挺生淑姿，孝而恭，仁而敏，进止有则，风容甚盛。
由是作配君子，宜言有行。年十八归於崔氏。妇顺载光，母仪攸备，礼洽闺壶，德光室家，洎蜀县府君即世，夫人秉是圣善，载怀遗孤，永惟鞠育，克苘堂构，嘉昼哭之明义，感终身之不改。谓天盖高，斯人曷丧。呜呼！不其难哉。以天宝十三载六月十日遘疾，终於贵乡之官舍，春秋七十六。其载闰十一月十一日，权厝於偃师之西原，礼也。合之道，龟筮未从云。有子二人，长曰镇，直弘文馆，转平阳郡襄陵县尉。用奉慈训，郁为师表，叹兹龄促，志未可量。次曰鹏，绛郡曲沃县尉，转魏郡贵乡县尉。孝德淳至，公才特达。惧陵谷之迁徙，痛年代之组谢。永怀罔极，以谋不朽。实微鄙，夙忝嘉姻，永惟外姑之恩，载深之子之往，敢扬至行，用纪铭云：其词曰：
我尚父兮，作周之师。我□子兮，食□之时。我祖宗兮，载德膺期。我夫人兮，锺庆於兹。居室有行，风□礼让。妇顺光备，母仪钦尚。谁谓令淑，涉川舞梁。谁谓圣善，上天降殃。命不可测兮礼经有制，德不可朽兮徽音弥芳。
子婿前河内郡武陟县丞陇西李撰（录自《隋唐五代墓志汇编》洛阳卷第十一册）
№天宝０９７
【盖】
唐故太常寺太祝范阳卢府君墓志（此志盖并非此志所附，原书误）
【志文】
故范阳郡君卢尊师墓志铭并序　金员外郎边斐撰尊师范阳郡君，法讳起信，范阳人也。曾祖讳承泰。皇德州刺史；祖齐卿，皇银青光禄大夫、太子詹事；父成节，皇陕郡陕县主簿。以齐大之援，承敬仲之卜。乃从夫以享封，实因子而积庆。所能约志纯素，栖神窈冥，居常晏如，思每出境。既懋闺范，能归道流，乃诏许出家，以旌所愿。於是拖霓服，笄云冠，室如玄都，庭若紫府，将受仙，必符灵官，或呈殊祥，用表精念。夫休息之理，彭殇一焉。尊师颜方英，夭袭朝菌，乃曰：无或怛化，吾其升真！以天宝十三载九月十日，终於京兆安兴里之私第。以其载十一月十八日，具桐棺之仪，葬於洛阳清风乡北邙之原，礼也。封墓而不树矣。有哀子□谌，朝散大夫、太子中允。
崩心霞路，叩地泉门。仰慈颜而不留，泣玄风以请纪。铭曰：
懿华夙著，玄风素资，既闲闺范，还为道师。太虚廖廓，仙路逶迤，少游千载，世事徒悲。
（录自《隋唐五代墓志汇编》洛阳卷第十一册）
№天宝０９８
【盖】
大唐故郑府君墓志铭
【志文】
唐故睢阳郡谷熟县丞郑府君墓志铭并序次子沔述　洛阳大福光寺沙门湛然书府君讳炅，字休光，荥阳开封人。惟光周後也。盖宣王封母弟友於郑，曰桓公，为周司徒，实屏王室。光烈休显，莫之与京。故弈世袭庆，黄中接武。德门高峻而冠於今。曾祖乾政，隋左卫兵曹参军；祖宝伦，隋左骁军司马，贞观初加朝散大夫、阳郡司马；父献，武后朝左武威卫录事参军。府君生有成德，内明外顺，循礼以动，弘道为资，知雄守雌，依仁游艺。义以济物，善无近名。蕴九德以养和，综百氏而敦学。不睹喜愠，孰知津涯。修词尚太子之文，操琴尽伯牙之妙。弱冠自宿卫调补寻阳郡寻阳县尉。丁左武威卫府君忧去官。服阕，授彭城郡彭城县尉。椎轮为五辂之初，累土实九层之渐。坦以乐道，靖然安卑。秩满，授睢阳郡谷熟县丞。未之官而遇疾。以开元九年七月十三日，弃背於东京绥福里之私第，春秋有五。後之志，先秋而落。曾不永年，焉及贵仕。呜呼！呜呼！夫人博陵崔氏，隋左武侍公牧之曾孙，泾阳丞玄亮之孙，陈留郡司马无固之女。
淑慎四德，叶和六姻。慈惠睦於闺庭，令闻被於邦族。训习诗礼，解融真空，不见可生，坐冥中道。以开元十年六月五日倾背於绥福里，春秋卅有八。漪、沔等不天，总角而无怙恃，凑才幼学，洽仅免怀。呜呼昊穹，艰疚太甚！集蓼非苦，泣血何追？哀上堂而不见，仰留象而增毒。始卜葬未克，并藁殡於鼎门之南。终窭且贫，荏苒星岁，方求仁者之粟，以议封崇之礼。粤天宝十三载岁次甲午十一月壬辰朔廿九日庚申，迁厝於偃师首阳乡之原。惟昔绪言曰：葬者藏也。欲人之不见。俭以中礼，厚而何为？华元之不臣，□如扬孙之令子。故凡所器备，称家有无，敬安宅兆同，不金玉，从先志也。兰载采而思远，禄不及而崩绝。衔恤茹荼，申悲泉壤。铭曰：
皇□秉哲，才邈行殊，去德之累，挹道之腴。薄游下邑，未骋天衢，蕴□长往，藐焉诸孤。母氏育德，善超玄理，执礼宜家，服勤宗祀。敦和九族，均□七子，树欲静柯，风胡不止。清洛之北，首阳之前。依依陇隧，＊＊原田。门□堂於此日，尽敬爱而何年。永矣奠及，哀哀昊天！（录自《隋唐五代墓志汇编》洛阳卷第十一册）
№天宝０９９
【盖】
失。
【志文】
大唐故正议大夫行仪王傅上柱国奉明县开国子赐紫金鱼袋京兆韦府君墓志铭并序　族叔银青光禄大大行工部侍郎述撰　外甥扶风郡参军裴步猷书君讳济，字济，京兆杜陵人，纳言、博昌公之孙，中书令、逍遥孝公第三子也。垂拱之初，博昌以贞直思谋，入参近密。长安之末，孝公与长兄黄门府君以公才雅望，递处台衡。十数年间，一门三相，衣冠之美，振古难俦。君膺积善之余徽，承累仁之茂绪。殊姿发於童孺，利器形於自然。少与次兄恒皆为先府君之所爱异。常称曰：恒也，忠信谨敬，和气积於内；济也，敏达文明，英华发於外。
昔者叔慈内润，慈明外朗。吾之二子，庶无愧焉。初以弘文明经拜太常寺奉礼郎，迁郡县尉，秩满，调补鄄城令。入谢之日，有恩诏：新授令长者，一切亲加策试。
君文理清丽，特简上心，褒然高标，摄为称首。超授醴泉令，以家艰去职。服除，历太子司议，屯田、兵部二员外，库部郎中。时国相宇文公，君之外兄也。举不失亲，屡有闻荐。寻而宇文失位，君亦以此不迁。岁余，出为棣州刺史。未及之任，又以内忧免官。礼阕，除幽州大都督府司马，迁恒州刺史，入为京兆少尹。
未几，又迁户部侍郎，版图之副，朝选所难。君详练旧章，备闻前载，毫芒必析，黍累无差，五教在宽，九赋惟简。视事六载，迁太原尹，仍充北京留守。考唐风之故事，徵夏政之遗俗，布以慈惠，人知向方。上闻其能，特降中使，赐金章紫绶，并束锦杂彩等。寻而本道黜陟使复以善政表闻。又降玺书劳勉，仍与一子出身。天宝七载转河南尹，兼水陆运使，事弥殷而政弥简，保清静而人自化。九载，迁尚书左丞，累加正议大大，封奉明县子。十二载，出为冯翊太守。在郡无几，又除仪王傅。既至京师，以风缓不任，拜伏抗表辞职。逊诏不许。顷之，京畿采访使奏以违假日深，随例停官养疾。君夙尚夷简，雅重林泉，迹虽在於寰中，心不忘於物外。霸陵骊阜之东谷，成皋岩邑之西原，二墅在焉，皆先大夫之所创也。
既闲旷而出俗，亦疏敞而寡仇。初则回万乘而扬晖光，未乃通三径以示节俭。君恭守旧业，世增其勤。筑场开囿，育蔬莳药。杂树近於万株，流水周於舍下。每至岁时伏腊，美景芳辰，良朋密亲，第如其所。常谓出处之道，人世何常？将俟悬车，有以税驾，大隐之趣，於斯得矣。及其奉恩还第，解印归闲，晦明所侵，寒暑增疾。医巫假於朝夕，药饵求於里肆。且不安於寝兴，亦何遑於游瞩？东山之志，不复存矣。呜呼！事与愿违，有如此者。春秋六十七，以十三载十月十一日终於京城之兴化里第。君风韵高朗，方轨前贤，觞咏言谈，超然出众。其所游者，若吴郡陆景融、范阳张均、彭城刘升、陇西李升期、京兆田宾庭、陇西李道邃、己之族子岘、河东裴侨卿、范阳卢亻巽等，皆一时之彦也。或得□於登临之际，或忘言於姻娅之间。风期一交，岁寒无改。加以疏财重义，至行过人。同汜毓之抚孤，类文泉之事嫂。甥侄虽众，俾婚冠之及时；姊妹既嫠，瞻资粮而无乏。
佥以为次登相府，踵美＊阳，继西汉之金张，比东周之桓武。末路不骋，其如命何？即以其年闰十一月十一日安厝於铜人之原，从先茔也。夫人彭城刘氏，唐赠卫尉少卿琛之女也。主馈未几，早年无禄。卜筮既从，用迁合。嗣子前京兆府法曹逢等柴毁逾礼，哀号仅存，沉石幽扃，以永徽烈。其铭曰：
黼衣朱绂，商伯之裔。洎汉扶阳，台华弈世。令名不陨，盛德相继。我祖我考，咸升鼎司。式陈忠□，叶赞邕熙。公侯必复，谅在於兹。於昭奉明，冥□其美。仁孝友睦，以守先□。□如璋，芬如兰芷。学优而仕，式践周行。超居甸服，政号循良。遂登会府，弥纶有光。乃司版图，□伯之亚。镇彼北门，尹兹东夏。导德齐礼，所居则化。爰登左辖，纲纪群寮。作牧三辅，明施六□。慈惠□政，布在人谣。日月有既，惟德为寿。琢彼金石，庶凭不朽。悠悠九原，□靳永久。
（录自《隋唐五代墓志汇编》陕西卷第四册）
№天宝１００
【盖】
大唐故陈府君墓志铭
【志文】
大唐故济阳郡东阿县主簿陈府君墓志铭并序公名添，字明德，颍川人，本胡公之后也。朝多冠冕，代有衣缨，弈弈相辉，＊＊不绝。具详史傅，可略而言。大父遂，皇朝定州刺史、土门军大使、华州刺史。父宏，皇朝左卫司阶、宁王府典军，或驰声要镇，或播誉王门。咸以行升，并因材进。公即典军之元子也。公少而颖悟，长而惠明，多应变之机，有随时之具。解褐以营田上赏，调投济阳郡东阿县主簿。为政宽平，理人清简，温和可以恕物，廉慎可以立身。其在私室也，则孝之与义；共在公党也，则信而与忠。江海比量，足致青云之外，风尘未脱，尚安黄绶之卑。九族美其嘉猷，六亲传其令德。岂谓寿年不永，积善无徵，才过知命之年，遽奄埋魂之痛。以天宝十三载岁次甲午正月丁酉朔，廿五日辛酉遘疾，不禄於京师道政里之私第，春秋五十有八。
即以其载闰十一月归葬于咸宁川之原，礼也。郊垧惨怆，松拍萧条，风烟与草树俱昏，云物共山川比色。盾车东驾，落日西沉，顾幽垅而伤魂，想夜台而殒没。呜呼哀哉！乃为铭曰：
寿丘福远，妫图修，根深蒂固，源长流。其一。积善之庆，爰有令孙。
调心四海，守节一门。其二。天之报施，何太无准。春草□荣，秋霜俄殒。其三。
泰山其颓，梁木其坏。盛德长存，余芳永在。
（录自《隋唐五代墓志汇编》陕西卷第四册）
№天宝１０１
【盖】
失。
【志文】
唐故太原郡帝喾之苗曳阎嵩之後阎府君讳力，皇赠朝散大夫忠王友故夫人太原郡太夫人王氏开元廿八年八月五日恩制内度太平观女道士讳紫虚墓志铭并序夫天地所禀，类像阴阳，万物生焉，人为贵也。含灵应化，元气冲和，感动列星，历於载月，自生荣族，显誉太原。玉丽柔姿，金章采日。松筠立志，岁茂弘春；冰镜为心，桂兰独秀。育於贤后，咸契望心，冰诏清门，早迁皇宠。而我明艳，仰博诸侯，玉辂驰轩，金相辅弼，播谣海内，蕴纳风云。曳紫绶於丹墀，握金镜於宝殿。登霄震古，令德於今，传世之才，昭仪之後。母以女贵，女以荣宗。悲龙剑而一存，伤凤梧之半死。弥流荏苒，沉瘵高荒。岁月未逾，鸣侧应。
谓言南山之寿，不保琼叶先。门庭宴谑并绝，园野惨然无色。以其天宝十三载春正月廿四日薨於京兆府长乐乡里之私第，春秋八十有二焉。彼苍不＊，丧我天徒，星落一沉，月倾无色。梁木先析，太山将颓。慈肓训仪，早迁班秩。朱轮荣晔，照曜长衢。长男宁远将军、守左武卫中郎、上柱国阎羲之，次子游骑将军、守右骁卫中郎、上柱国则仙，太原人也。帝医之後，簪缨焕烂，银绶盈门。皇亲眷焉，久承诏泽，忠使吊祭，恩念贤妃。长女荣亲，早薨丧德。外孙金艳国女，信成公主。桃天盛花，不幸将薨。驸马银青光禄大夫、秘书大监、武阳县开国侯独孤明，以其载十二月十二日葬於京兆府咸宁县长乐乡东原，礼也。哀哀孝等，仰天号诉，扣地绝浆，痛思慈母。下终竭诚，长嗟露。糜骨莫追，偷安晨墓。
礼制有期，永临迁厝。颂曰：粤惟王尊，道心坚存，上善苦水，清净於门。形留雁塔，引影归魂，追颜永隔，哽咽难陈。松埏一闭，千载铭闻，人生至此，饮恨宁论？二女县郡君夫人。夫朝请大夫、使持节濮阳郡太守诸军事、清河崔季重。三女县郡君夫人。嫡孙女婿游击将军、守太原郡洞过府折冲、右羽林军上下、上柱国，南阳张定边。外孙女婿奉义郎、汉中郡南郑县令、河东郡薛子同。
天宝十三载岁次甲午十二月卒卯朔十二日壬寅建造（录自《隋唐五代墓志汇编》陕西卷第四册）
№天宝１０２
【盖】
失。
【志文】
唐故高君墓志铭并序君讳元表，字升邈，望本平原，汉代彪之苗。厥肇骊连之裔，源深派袤，戬祚逖，瓜瓞繁於浙右，葛ぱ布於燕垂。高祖君华，神假温良，廉素自牧，务以礼让为上，不伐己以胜人。曾祖荒，忠信澡行，仁义浴德，不履有竞之地，而与物无干。祖朗，箕裘箨，清和在躬，擅野颐於髫初，对家禽於龀岁。君风云逸气，秉节高亮，轹酋豪之党，挫拉＊＊之流。作闾开之领袖，为郡县之标准。
生崖覃享春秋七十有四，以天宝十四载龙集协洽献春正月辛西之日，＊於勿翦之私第也。君之遗嗣：孟曰庭玉，乡党之秀也；仲曰庭丙，法门之上列也；季曰庭谦，武司之雄杰也。次曰庭晖，翰苑之司南也；爱子庭畲，儒林之维宗也。可谓孝友成家，积庆紫趾，雁序有修，原靡孤。成丁所天之忧，翰於毁瘠。迁化之月，甲申之门，窆於燕城西里，礼也。茔扃键，延於永劫。惧陵谷之将贸，□辩佳城，立贞石以镌铭，庶来叶之以祀。铭曰：
燕都外兮郊墅间，坎桑渚兮兑重山，泉门一闭不再豁，孤魂冥寞去无还。
（录自《隋唐五代墓志汇编》北京卷第一册）
№天宝１０３
【盖】
唐法云寺辩惠禅师铭
【志文】
大唐法云寺尼辩惠禅师神道志铭并序禅师释名辩惠，字严净，俗姓房氏，清河人也。家声世德，前史递书。曾祖父皇金紫光禄大夫、卫尉卿、赠兵部尚书、清河忠公，讳仁裕。王父皇银青光禄大夫、冀州刺史、胶东成公，讳先质。烈考皇朝太子文学，讳温。国华人望，士林宗范。禅师九岁，祖母琅琊郡君王氏薨，百日斋，度为沙弥尼，荐以景福，承尊命也。呜呼！所天服，哀毁弃背，＊＊孤幼，慈亲训育。确然壹心，成先志也。十八受半戒，廿受具戒。才三日，於东都大安国寺通诵声闻戒经。圣言无遗，清音如贯。释门称以敏识。启心要大照禅师，依教任於悟空比丘。尼坚持禁律，深证圆境，法流宗以精进，及空禅师亡，正名隶於西京法云寺宿德尼无上律仪之首，由是依止焉。常以禅师总持内密，毗尼外现，每见称叹，得末曾有。方期弘长度门，永延寿福。岂图命偶深疾，药无良医髓。以天宝十三载十二月廿二日，于延康里第趺坐正念，德音具存，椎磐焚香，超然乘化。僧腊卅有四，享年五十三。呜呼痛哉！亲族衔哀，攀号不及；道俗奔走，荣慕交深。粤以来年二月十二日壬寅迁座於城南毕原。禀前命也。穿土为空，去棺薄窆。弟子侄女昭、弘照等，泣奉遗愿，敢违话言。追惟天资净直，道心虚旷。色无喜愠，言必详益。不为为之，离我我所，真道之蕴、菩提之器欤？呜呼！孤苦因依，荼毒如昨。又罹凶酷，何负幽明！泣血摧心，去文叙实。铭曰：
释门诸姊，宿承喻筏，世业庆灵，觉心发。四依圆满，一住超越，交交戒珠，明明禅月。实惟具美，宜保永年，谁云遘疾，有加无痊。徽音在耳，委顺恬然，制终以地，超神以天。昭昧俄隔，仪形永，问气何瞻，两侄谁庇？失声恸哭，臆流泪，哀哀毕原，泉□□递。
（录自《隋唐五代墓志汇编》陕西卷第四册）
№天宝１０４
【盖】
大唐故宋府君墓志铭
【志文】
唐故殿中省进马宋公墓志铭并序太常博士陈章甫撰天宝十四载岁次乙未四月庚寅朔八日丁酉殿中省进马宋公卒，年始十九，呜呼哀哉！公名应，字用之，其先广平人也。鹏雏学飞，豫章初辩，见者惊异，知非常儿。曾祖敬，皇博平郡堂邑县尉，祖，皇临淮郡太守；皆人誉也。父昱，朝议大夫，中书舍人。去载以父掌纶掖垣，天恩特拜进马。天资至孝，幼善属文。
方期歆也齐名，迁也继业；岂图颜子无寿，邓侯寡嗣。嗟乎！为善恃天，天可恃耶？初舍人自监察御史贬桂阳尉。公始六岁，李夫人提臂而随焉。公至桂阳，尝婴危疾，慈母愿以身代，请命於天，时令子返魂於九折。李夫人竟没於炎亻敫，无何，父除大理评事，摄监察御史，追还巴峡，遇风，舳舻相失，波静购获，死中复存，父子四人，生出五岭，李夫人神柩亦免飘失。舍人感此艰辛之情，载伤存没之苦，惜其德比芳草，貌如琼枝，言念斯人，哭殆过礼。以其月十一日权瘗於咸宁县延兴门外龙首乡之原，礼也。公婚范阳卢氏，谷熟县尉齐曾之女，诞一女子。悲夫！式存滕室之铭，永记延陵之墓。其词曰：
□□之原，莽苍葱翠，于嗟玉树兮埋此地。
（录自《隋唐五代墓志汇编》陕西卷第一册）
№天宝１０５
【盖】
失。
【志文】
大唐故云麾将军行右龙武军将军上柱国陇西县开国伯李府君墓志铭并序府君讳玄德，陇西城纪人也。曾祖业，不仕；祖思，皇任左卫郎将；父卢，皇赠五原郡司马。公则山河秀气，海岳英灵，志洁松筠，霜标云汉。厉弧鼠於城社，豺狼暴於朝廷，牝鸡晨鸣，枪夜烛。公乃震雷灵之威，扫沃氛，剪除荆棘，捧日轮而临万国，搏摇而升九霄，故得寄重爪牙，宿卫宸极。衣之以紫绶，佩之以金章。春秋八十有三，天宝十四载三月廿九日薨於翊善里之私第。用其载五月七日葬於白鹿原之礼也。皇帝伤悼，僚吏增哀。一切丧事，并依恒典。嗣子□王等哀以泣血，痛以贯心。欲报之恩，昊天罔□。□乐在疚，杖而始立。封树存乎故典，域法在於□□，恐陵谷之将变，勒金石之长全。铭曰：
天□□国，寄之武臣，克定祸乱，实在兹人。日月□明，天地还淳，锺鼎纪功，简册传勋。贾生赋服，□父泣＊。圣犹增叹，我何足云。
（录自《隋唐五代墓志汇编》陕西卷第一册）
№天宝１０６
【盖】
有唐李殇子墓志之铭
【志文】
殇子姓李氏，名洪钧，字家奴。
我臣唐孝景皇帝之裔也。晋城君冀之长子，胶西公孟之孙、生七月而言，骨象环奇，特禀秀异，弱岁夭丧，为世所悲。齐庄周之言，斯亦寿矣；追延陵之叹，诚曰痛哉！年五岁，以天宝十四载六月廿二日遘疾，夭于洛阳政平里外祖父河南尹裴公迥之私第，即以秋七月九日归于太行山南原，仪不备物礼也。铭曰：
琼蕊朝陨，兰芳春歇，皇天不仁，碎此明月。
（录自《隋唐五代墓志汇编》河南卷第一册）
№天宝１０７
【盖】
失拓。
【志文】
唐故张府君墓志铭并序府君讳，字求义，南阳人也。因官迁徙高平人矣。曾祖讳俭；祖讳逸；父讳，骑都尉。三代清白，一门儒素。府君雅性温良，高明柔克，威仪孔备，□信行成。亲仁善邻，三益急於兄弟；虚心接物，四海通於孔怀。以弱冠之余，力过流辈，承蒙薄荫，宿卫羽林，警备王宫，恪勤匪懈，既深岁序，频沐勋庸。属寒暑乖和，良医莫遇，春秋五十有四。夫人琅琊王氏，断织兴夫，执勤事舅；彤管女史，州里妇则；举案如宾，梦熊四兆；偕老同逝，先後七旬，春秋有八，天宝十四载正月廿四日卒於慈仁坊之私舍。四月十三日府君终，八月十三日合郡城东南一里也。孝子尚廉、尚垧、纵纵，女释梵等，柴形□勉，栾想内殷。恐碧海移田，青陵徙谷，刻石传芳，冀题不朽。铭曰：
南阳之张，琅琊之王，婚姻廿合，子孙其昌。四梦熊虺，两纪星霜；共谐偕老，相次殂亡。卜郡东南，去城一里；坟开马鬣，地绝蝼蚁。两鹤翔树，双鸟逝水。呜（原文终此）。
（山西省晋城市古建筑艺术博物馆藏石）
№天宝１０８
【盖】
大唐故郑大人墓志铭
【志文】
大唐故尚书祠部员外郎裴公夫人荥阳郑氏墓志铭并序孤子前左卫仓曹参军儆撰夫人姓郑氏，其先荥阳开封人也。自桓公受封，平王迁邑，凑洧之地，世为邦君。缁衣则改作司徒，彤矢则递为谋主。弘仕汉而开府，默在晋而俾侯。弈叶联华，故时称荣族也。臣孝子实，代有其人。曾祖余庆，皇监察御史；祖讷言，皇吏部郎中；父希甫，皇尚乘奉御，赠太常少卿；俱曰国华，继为邦杰。清明出於人表，辉焕存乎世家。夫人则太常府君之长女也。闻之於故老，曰聪惠明达，幼而骇人；柔嘉秀朗，长而出伍。雅好丝，尤工组纟川。礼教殆乎饰情，诗书幸於余力。调弦度曲，乐师辩其铿锵；落纸成文，诸兄惭其笔砚。年十五，归我职祠先府君焉。淑慎其仪，温恭在志。宜家宜室，类君子之鼓琴；于涧于滨，掩诗人之采藻。至若勤於奉上，惠於逮下，以承宗庙，以睦闺门。肃肃焉，邕邕焉，何莫由斯道也。景龙之际，属应天皇帝有事於郊庙。夫人年未十岁，以恩泽戚属，选为皇后斋郎。能执豆边，实佐祀事。礼毕，恩诏皆赐官。其他或受其夫，或受其子。夫人以为家人之道，亲亲尊尊，非常之恩，请让大父。故我郎中有华省之拜。阖门荣被，中外称多。而太常府君悦可知也。君子曰：孝乎惟孝，重莫重焉。
自祗教公宫，诞弥子室，妇道允备，母仪克敷。励行岂唯於内讼，持操实加乎外物。常以为难子者，形未成也；邪蒿者，名不正也。系此二味，誓不尝焉。义以断其言宾，仁以深於含育。迈昔人恶名之志，叶先王无卵之典。虽不食龟肉，不饮盗泉，著之□言，未足多也。顷者先大夫以寅亮圣皇，黼藻宸化。故得烹鼎而食，击锤而歌，高门增辉，寒谷自爰，人臣之贵，世莫俦匹。夫人执礼则舅，达诚益敦。凡诸有言，莫不惟允。中外所请者，或孤养数子，然一身，哀其无依，是必盈愿；其余以货进者，蔑不顾焉。由是居安虑危，在满能损。视珠翠其如弃。唯浣濯之是服。ゼ锦布绣，满箧盈筐，终身之戒，悉以散荆及夫日月逝矣，遭家不造。丞相之高驾已税，廉公之宾馆亦虚。池台日倾，车舆岁变。唯夫人服御不改其常。是以知夫智以周身，俭以全德。古之君子者，其殆庶几乎？夫人高晤玄微，深穷旨赜，常希潜运之力，用孚胎教之功。每占熊有期，设弧及月，辄严室斋戒，手写真经，竭力匮财，无非佛事。故得身相毕具，灾害不生，鞠之育之，以至成长。虽古之矜庄坐立，讽诵诗书，方斯神功，万不如一。溟海可竭，岱山可倾。高堂之恩，欲报无极。呜呼！天降大戾，门罹百殃。俾善无徵，俾予无恃。春秋五十二，天宝十四载三月二十九日奄弃背於光德里之私第。哀我弟兄，极人之酷。先府君以开元二十八载十二月十九日弃背，迁窆於神和之原。议者以为岁月未通，合非古，即用今载八月十五日安厝於旧茔之傍。考古从宜，盖取诸礼也。孤子前秘书郎、嗣正平县开国男倩，次左卫仓曹儆，次洛阳县财倚，次千牛侑等，哀哀泣血，然在疚，俯从先王灭性之制，祗奉圣人卜宅之典。余生几日，终结恨於寒泉；长夜千年，庶流芳於贞石。乃为铭曰：
大方无象兮大圆无形，曰道曰神兮窈窈冥冥。德不善兮仁不寿。丘何为兮回何守？高原＊＊兮国门之阳，松贾森森兮旧□□。青灯兮何时灭？泉涓涓兮流复咽。玄堂一闭兮终天永诀。
（录自《隋唐五代墓志汇编》陕西卷第四册）
№天宝１０９
【盖】
失。
【志文】
大唐故洛交郡大同府果毅丘府君夫人彭城刘氏墓志铭并序国子进士张清撰夫人讳至柔，字归正，彭城人也。技联汉祖，踵继唐尧，袭□代之皇猷，应五星之嘉庆。衣缨轩冕，世有其荣。曾祖崇业，皇朝请大夫、蜀郡新津县令、赠秦州长史。祖フ，皇银青光禄大夫、汴州刺史、右金吾将军、司农卿、上柱国、建平郡开国公。父玄，朝议郎、见任将作监主簿。夫人即主簿之长女也。生於华宗，禀训成性，柔顺克立，宽弘无竞，承顺父母，以孝以恭，作嫔君子，惟爱惟敬，工容罔坠，阃德是修。兄女史之彤管，得婉娩之妇道，斯实六姻之所称也。
呜呼！仁而无寿，神路何从，叹明星之在梁，悲风露之停草。以天宝十四载九月辛未寝疾，终於兰陵里之私第，春秋卅有二。至是月廿八日，葬於京兆府咸宁县铜人原，礼也。丘府君早以王命从事，沦没蛮乡，夫人守寡令贞，不渝松□。噫夫！春风落蕊，先悲月簟之文；秋霰凋丛，阙合邹衢之隧。无嗣子亲爱等，衔悲屑涕，以叙其怀。乃刊幽石，用纪泉壤。铭曰：
永贵柔弱，兰美芬芳，夫人令德，如如璋。华桃李，归於君子，举案齐眉，聿终如始。既其居孀，德迈共姜，松清玉白，柔烦贞良。凡有仁德，明神辅依，如何靡鉴，遽掩泉扉。福善祸淫，谅之虚傅，呜呼茹恨，吁嗟彼天。苍茫云树，萧瑟荒垌，魂兮何往，泉路空铭。
（录自《隋唐五代墓志汇编》陕西卷第一册）
№天宝１１０
【盖】
模糊不辨
【志文】
大唐天宝十四载岁次乙未十月丁亥朔十六日壬寅，信都郡武邑县故张掖郡司法参军苏崇徽，是苏武之后，苏辽之孙，寄柱国勋，荫田在此济南郡临邑县北界曹济村西北兹地是也。东去曹济□一里，南去清河三百步。其参军弟崇侠，高蹈不仕，广读经史，遁居荫田宅中，葬於此荫田中，立坟焉。田石为棺，田石为门户，故勒石铭，急急如律令：
忽有程陆开此墓，必灭程氏。
（录自《隋唐五代墓志汇编》江苏山东卷第一册）
天宝一一一
【盖】
失。
【志文】
大唐太子典设郎郑公故夫人崔氏墓志铭并序　太原邬贲撰夫人姓崔氏，博陵人。天宝十有四祀七月廿五日遘疾，终於西京平康里之私第，春秋六十有七。以其年十一月五日，归葬於洛阳北邙之原，依於先茔，不忘旧也，皇朝散大夫、信都司马端，夫人之大王父也；皇□郡录事参军Α，夫人之王父也；皇吴郡□县尉□□，夫人之皇考也。世族轩冕，能名郡邑，美德余庆，夫人是生。故幼而惠和，非傅母之训，长而聪敏，实天资之德。自归於郑氏，卅一年，克勤闺门，书夜如一。捐绮之不御，耻铅华而累色。言必柔顺，动合礼容，六姻推其母师，九族高其妇道。夫积善者，天与之，地助之，非人之所望也。
其有不求而显，不望而荣，岂人事乎？固天意乎？则夫人之德，其昭厥明矣。是以诞生季女，坐闻天听，人储右之□，居良媛之秩。夫因□贵，承不次之荣；□接恩私，保宜家之庆。衡门之下，翻为戚里之游，里巷之门，宛是繁华之地。夫人恶奢尚俭，好静忘躁，不以外荣为贵，恒以内修为德。尝谓郑公曰：此身无常，如水聚流；此欲难满，如火□□。虽处居家，终修其梵行矣。至乃□囊护戒，定水洁心，经行於目□之间，稽首於桑门之地，积有年矣。夫人疾亟，内外皆归，谓其夫曰：死生天地之理，物之自然，奚可甚哀。多藏厚亡，圣师所诫。家大周也，愿返葬焉。言末及终，溘然薪荆呜呼！宅兆有期，涂车即路。皇恩赠，御礼光启，哀荣□义，厚莫重焉。嗣子恒王府参军等乐乐棘心，血下如割。思鞠育之难报，追昊天之罔极。郑公入（下泐）出门永叹，悲白日之千古。遂求圆石，以志泉壤。铭曰：
英英夫人，令德莫名。积善斯应，终而有成。女归储右，夫被恩荣。高门已兴，大皆其路。轩盖昭曜，家无布素。处荣不贵，外物余真，寂灭诸见，亡形此身。邙山下，寒＊云，千秋万岁兮唯孤坟。
（录自《隋唐五代墓志汇编》洛阳卷第十一册）
天宝一一二
【盖】
大唐故华封观主王君墓志铭
【志文】
唐故华封观主王君志铭崇玄馆学土李琦述君讳楚玉，京兆县人也。其先谱史详焉。曾祖，祖，父宾，皆深仁远畅，余庆所锺。而君夙尚真筌，岁十三而巾星帔；高В师范，天八祀而领华封。博爱而宽，沉默而敏，未尝形于喜愠，无以变其心节。信仁德之厚矣。况雅善宣唱，每紫禁修真，玄坛演法，，则必特奉恩遇矣。噫！夫生也不留，俄闻顺化。时天宝十四载十月十四日归真也。道门威仪阈□，骠骑高公咸闻之而出涕。则况于士庶乎！门人王玄览、辅玄德、袁玄悟等，攀切无从，以其载十一月十七日女神于川之原。铭曰：
适来兮，道之纲；适去兮，化之常。川之上兮烟柏苍苍，王君居之兮其德不亡。
（录自《隋唐五代墓志汇编》陕西卷第四册）
天宝一一三
【盖】
大唐故左威卫将军赠陈留郡太守高府君墓志铭
【志文】
大唐故明威将军检校左威卫将军赠使持节陈留郡诸军事陈留郡太守上柱国高府君墓志铭并序　　国子司业苏预撰公讳元，字元，本冯氏，隋荆州长史盎之曾孙，皇高州都督智之孙，广州都督君衡之子也。垂拱中，武太后临朝，公时尚幼，属奸臣擅权，诛灭豪族，避此祸，易姓高氏。开元初，我皇帝即位，公方已长，遇海夷作梗，侵掠郡邑，讨斯寇，加勋柱国，授川果毅，转鸿门折冲，执干戈，卫社稷。辛未岁，迁领军郎将，移金吾中郎，仍赐朱组，庚辰岁，除右司御率，改左威将军，更加紫绶。
公英威绝世，壮气袭人，其容貌赳赳如也，其神色桓桓如也，有若东西队正，有若左右校尉，罔不遵其范而效其仪。为春秋七十二，天宝十有四祀仲秋甲子，薨於西京大宁里。明年孟春乙丑，葬於东郊龙首原。有制赠陈留太守，旌之也。嗣子承袭，左卫兵曹参军；次子承秀，左卫率府仓曹参军。咸扣心告予，泣血求予。
惧陵谷之迁移，刻名行於金石。乌呼！有唐左咸将军赠陈留太守高府君之墓铭曰：
公之未世，仪刑有制。仪刑有制，人用师之。公之既殒，德音不泯。德音不泯，人用思之。
太子率更承翰林院侍诏顾诚奢书（录自《隋唐五代墓志汇编》陕西卷第一册）
天宝一一四
【盖】
失
【志文】
大唐故处士赵府君墓志铭并序君讳留四，本南阳郡人也，今为邺郡安阳县人焉。绍颛顼总其长源，系简子之苗胤；缵五奢之末，承武灵王之後裔。既而承宗弈世，轩冕蝉联，昭穆相缵，簪裾不绝。远祖道，为晋之上卿；曾祖德；祖节；父名留四；并承亲以孝，为政於家，乐道忘荣，优游卒岁。君不求名利，赏性丘园，孝敬怡神，居家治理。既而名扬远迩，德著乡闾，遘疾弥留，俄从永夜。以天宝十四载岁次乙未六月己丑朔六日甲午，＊於私第，春秋六十有一。是以瑰随逝水，顷移玉管之灰；魄逐迁舟，屡改缇葭之序。风枝难驻，晷影不留，卜远有期，龟谋袭吉，即以度载二月乙酉朔十二日景甲迁厝於邺郡西二十五里白鹿村东南二里祖坟茔域之内平原，礼也。两其形胜：青乌启兆，白凤呈祥，遂符日之徵，雅叶休祯之地。其茔域东瞻邺郡，西望太行，南越龙泉，北据洹水。嗣子万昌、万超等，恐田成碧海，砺岘山销，故勒志文，纪其不朽，其词曰：
天地斡运，日月居诸，粱木斯坏，哲人其殂。灵随造化，神游太虚，金躯虽殁，芳声有余。其一。积善之家，行路可嗟，龙剑泉奄，华堂绝奢。
（录自《隋唐五代墓志汇编》河南卷第一册）

●圣武
№圣武００１
【盖】
大燕故任府君墓志铭
【志文】
大燕故尚辇奉御乐安任府君墓志铭并序前国子监太学生程处俊撰公讳金，字子金，华阴人也。因宫中都河南府。谯郡成父县今行真之孙，酒泉郡司马守节之子。公为人也，温良烈性，恭睦居怀，听之者许其聪明，见之者知其孝友。莫不因条识叶，望表知中，祈以推之以智勇，成之以揖让，由是道交遂广，声名益震。及其从微至著，资父事君，起家右卫长上，稍迁右武卫河南府怀音府别将，又迁具茨府果毅都尉、羽林军长上，又迁信王府典军，旋拜朝议郎，守殿中省尚辇局奉御。岂期年岁朝露，浮生过隙。汉逸人之雅操，命也无时；鲁司寇之知言，秀而不实。享年五十有二，圣武二年四月廿日丁酉，终於河南县洛水之道光里之私第也、夫人大原王氏，夫人天水赵氏。二男一女，长男令涓，季曰令溱；女十一娘，出归於清河张景秀，即河南府宜阳府果毅、羽林长上。令涓等哀纟重吊鹤，痛切邻人。孝之始也，则身体发肤所以全其性；孝之终也，则衣衾棺椁所以成其礼。天高八万，想伊洛而何从；地阔三千，对佳城而有恨。越圣武二年岁次丁酉五月戊申朔十九日丙寅，葬於邙山临里。呜呼哀哉！乃为铭曰：
山河带砺，金木精灵。郁郁千丈，森森五岳。骖西掖，入出东明。人寿无几，皇天不平。柙留郭泰，挽送出横。终寂寥□相宅，空叹息於佳城。
（录自《隋唐五代墓志汇编》洛阳卷第十二册）
№圣武００２
【盖】
太原故王府君墓志铭
【志文】
太原王府君铭一首并序夫生也有涯，杳如过隙；死兮休息，宛若浮沤。有若太原王府君讳，字元明，生自河东，长居临晋，东西南北，爰同不系之舟；善恶毕迁，无违胶柱之旨。
遂乃积习胜因，望超彼岸，归依净业，念以慈航。不意石火垂寇，祸延遐寿，魂游逝水，梦奠两楹。忽以天宝十四载十二月四日寝疾终於京兆府长安县醴泉坊之私第也，时春秋六十有七。以圣武二年八月廿六日，权厝於国城之西，中坛之南，龙首之原，礼也。地惟不食，青青草类松皇；天之罔极，哀哀攀以泣血。昔在灵之为人也，薰莸不杂，晤涅盘而归夜台；神情不爽，体寂灭而同朝露。虽则死生有命，慎终者丧尽其哀；怙恃无依，迫远者祭尽其敬。恐为速朽，斯乃别石书铭；冀积岁年，是以标之闾里。铭曰：
原曰莓莓兮凉风凄凄，春秋代谢兮实曰无稽。令淑君子兮生死伦齐，卜地何在兮国城之西。白云悠悠兮帝城之隈，松风飕飕兮悲恸心摧，人生几何兮哀哉哀哉，临淮发叹兮逝水无回。寂灭归真兮巨室之中，想像欢爱兮犹神在空。其往如疑兮感之深衷，号天叩地兮擗踊是祟。属纩致敬兮□衣命魂，天之不言兮夫复奚论。将欲扬美兮如何之存，刻石为记兮贻之子孙。
（录自《隋唐五代墓志汇编》陕西卷第一册）
№圣武００３
【盖】
大燕故康夫人墓志铭
【志文】
大燕游击将军守左威卫翊府左郎将员外置同正员内供奉上柱国赐紫金鱼袋曹公故太夫人康氏墓志铭并序　　大里评事石镇撰曹氏之先，盖六终之别族，邾＊君之远裔也。厥初稽讯图谍，或云邾有天下；尔後风云际会，果令魏建太名。子孙无穷，公侯必复，散在海内，列於士流。是生先考嵩禅师，肇锡灵均，始以仁贵命字，晚悟寂灭，复以定住为名。岂唯浮生大千，亦将深入不二。禅林澹如以自得，释门宗之以为主。每见大师趺坐，缁徒骈立，卑身而伏，耸耳而听。虽演说无我，而雾露г人。器世火风，生涯泡幻，以圣武元年八月廿六日遘疾灭度，春秋八十有六。僧腊卅余年。太夫人康氏，贞淑明懿，第一流也。耶殊美色，积成五百之因；童子虔心，长结一花之愿。至於母仪轨范，妇德周旋，则虽青史所书，彤管所记，方之异日，无负古人。呜呼！物忌独贤，天不与善，两楹先梦，二竖俄徵。享年七十有一，以圣武二年七月十四日终於嘉善里之赐第。嗣子彦瑰，卓立杰出，挺生天姿。宿昔龙潜，早预纪纲之仆；今承凤诏，忽如环列之尹。陪游清切，伏奏明光，玉墀衔圣主之恩，金印表□公之德。方思陟岵，遽叹终堂，扪心失图，沥血以泣。早闰八月九日甲子，悉力庀事，卜宅於洛阳之邙原，礼也。寒泉永隔，风树长悲。谓予散材，兄贞石。庶沉碑之不朽，匪居室而独铭。铭曰：
邾＊之系，康居之裔，好合宜家，栖心弃世。邙原北指，洛川东逝，日往月来，芳尘不替。
（录自《隋唐五代墓志汇编》洛阳卷第十二册）
№圣武００４
【盖】
大燕故王尊师墓志铭
【志文】
大燕应天观故尊师太原王君墓志铭并序吴兴沈子良撰公讳清，字子文，太原人也。俗姓王氏，父令一，栖志林泉，秉心松竹，固轻名利，重孝友。风霜不能变其节，寒暑焉得易其华。公即府君之一子也。弱不好弄，长而能文，老莱爱亲，岂独嘤啼为事；陆绩念母，终以怀橘为心。公常景慕仁贤，夙夜无懈，孝闻邦国，敬称闾里。早从宾チ，射策无愧於汉朝；频遭退，遇风有□□□日。力命不偶，其如之何！中岁好道，谓文墨不足为艺，乃持仙方秘术，直献吾君。有唐天宝元年，度为道士，失居玄真观焉。自削迹常流，归心至道，向上玄妙之技，莫不耽寻；漆园调御之能，靡不钦玩。常冀辅仁有验，□嗣维崔之功；岂谓与善徒欺，空阅逝川之叹。以圣武六年九月廿四日，反真於观虚室，春秋五十有八载矣。遂使清溪寂尔，谁观梁拣之云；紫府□□，是废群仙之会。以其年十六日窆於洛阳之北原，礼也。闾人哽咽，法侣凄凉。恐岁月推移，陵谷迁徙，命子染翰，式范斯文，仍刻石为铭。铭曰：
玄真之子，动合幽徽，魂升天路，影闲泉扉，千秋万□，唯德巍危（录自《隋唐五代墓志汇编?北京大学卷》第一册）
№圣武００５
【盖】
失。
【志文】
故汾州灵石县令卢府君墓志铭公讳嗣冶，字嗣冶，幽州范阳人。其先神交□姻，诞流□胤，二汉大魏，两晋北齐，受赤乌而称侯，传珠袍而有贵，□史实录，世无不书，皆可得而详矣。
曾祖讳公慧，河南长水县丞；大父讳崇业，沁州和川县丞；克明赞理，人□来苏，政寮奸回，汾浍流恶。列考讳全真，杭州余杭县□；森然大厦之材，名彼构堂之业。公即余杭府君之次子也。公天纵□才，强学待问，一举孝廉上第，解褐汴州封丘尉，惩罚不滥，能政以闻。秩满，寻拜汝州郏城丞。居无何，□天官抡材，大选良宰，转授灵石令。弹琴岂唯於单父，驯翟不独於中牟。以天宝末岁，称疾去职，散金还乡，伏忱弥留，人渐斯遘，以圣武年十一月十六日卒於河阳太平之里第，时春秋六十九。奠以著果，敛以时服，不哭中夜，有穆伯之夫人；不□正堂同，告史孟之爱子。以某年二月七日卜茔於富平之北原缓葬礼也。嗣子谂，通高柴之泣血，追先世之茂□，俾章甫综文，式宣芳烈，□彼贞石，庶□不朽。其词曰：
□□□授兮□大夫，单车疋马兮清□如，求之古人□□□，□□不殆兮还旧都，大渐弥留兮丧鸿儒，□□□□□隅哀，□□家胤兮庐墓侧，天府至孝兮其□□（录自《隋唐五代墓志汇编》河南卷第一册）

●至德
№至德００１
【盖】
阎君墓志
【志文】
唐故上轻车都尉阎君墓志并序□阎之得姓，盖出乎有虞。居周则为列侯，在汉则称良后，代有才杰，谱谍详焉。君讳神，字思邦，於今天水，家居平陶，隋唐已来，荣贯不绝。曾祖□，汉宰蒲县，冰镜高悬。王父公润，牧砂州，仁风□□。皇考节，海澄山竣，不测高深。府君风骨□□，难窥远近。往以羯胡作鲠，有乱天常，公乃应募临边，长缨出塞，斩其枭师，直奉阙庭，旋蒙授上轻车都尉。以至德元载十有二月，＊於私第，春秋六十有六。夫人太原弓氏，归我以贤，执德用顺，五福不，二子而孀。呜呼！善不可依，天鉴或谬，以其月二十七日迁窆於平遥城西壹里旧茔，礼也。长子太清，成童稽道，以服其黄裳；次子庭宾，弱岁探儒，以安其素履；并号天叩地，泣血随心，毁殒之甚哉。至於灭性安厝之仪，仍存於大典，乃勒石刻铭，以彰令德。铭曰：
汾水西注，唐山东寺，修垄□□，哲人斯矣。苍烟四面，朝飞暮起，追远送终，哀哀二子。
（录自《隋唐五代墓志汇编》山西卷第一册）

●顺天
№顺天００１
【盖】
程君墓志
【志文】
程君墓志铭并序君讳庄，广平三垒人也。帝轩辕之苗裔，因封於程，遂以为氏。远祖晋司徒公，食邑於广平，玄孙三人，□谟能跃，挺拔其操，各坚一垒，以疆王室，又全其家，□曰洛中□程子高，即君之十世祖也。曾祖翰，祖贤志，父处基，□英伟当时，放旷於代，学优不仕，善莫大焉。君存和其颜，殁观其行，不利荣贵，守道安□，□日将临，两楹坐奠，於门□手，曳杖行歌，寝疾弥留，奄归大顺，春秋五十有五，卒於私第。呜呼！哲人其萎，梁木其坏。夫人孟氏，哭唯昼日，□□柏舟，去为宾择邻缘□春秋七十有六，卒於嫡室。□子瑛，叔子璋，季子琦等，前嬴仗竹，泣血三年；後毁依□，绝浆七日，以後燕顺天二年岁次庚子二月癸巳朔十七日己酉合葬於□恩县城西北六里平原，礼也。左临降圮，大禹之迹犹存；右控金陵，崇伯之功斯在。近瞻鼎邑，见楼阁之参差；远眺邯郸，睇泉台之耸峻。犹恐岸移为谷，海变成田，凿石镌金，凭兹□□。其词曰：
轩帝贵苗，司徒末裔，全赵城中，广平地□，□□标形，□□持势，青鸟□□，□金□瘗，□裕後昆，深□固□，克石扬名，千秋万岁。
（录自《隋唐五代墓志汇编》河北卷第一册）
№顺天００２
【盖】
大燕卢府君夫人窦氏墓志铭。
【志文】
卢府君夫人窦氏墓志铭并序□□□□远□下□□固人事难详，天理可惑矣。将宿时结□□□知其辰，将□略使□而莫知其长算，致使亲姻痛骨，邻里悲怀，常情所□，□□□能割者□□尊□□讳遂，字克庄，其先范阳人也。曾祖□□公立隋豫章郡□□主簿，清明爽心，博大其量。祖元□□□□及第，颖晤神授，□俊天资，考□□□长上，河岳降□，风□□□深谋远略，动□□时。有子三人，金玉其璞，膝下□□□□□□□之有成，可恤其□□□□朝议□行河间乡乐令□□□鱼袋，克孝宁亲，竭忠事主，文才可以经天地，武略可以□□□，□子□□□少用□虽有文武，不事王侯，藏美玉於昆山，□时莫见其宝矣。府君每叹曰：天□□大不能保其恒，日月至高不□代其夜。粤圣武二年五月□日终於钜鹿邵任县之私第也，享年七十有二。□不相，巷不□，云为□□，雨为之泣。夫人扶风窦氏，六行四德，淑□□□□□□□翠阴琴瑟合其清韵，既修妇节，克尽母仪。□□□□□□□九族之恩广，昭一门之庆深，悲夫！日□□□□□□□□□颓然遘疾，顺天二年七月廿七日终□□□□□□□□□□□子禄养何从，哭无其声，泣有其血，缘为阴阳，有□□□□□等□□以其年八月三日权厝於县西平原，礼□。□□□古，谷变陵移，刊石铭休，传诸後裔矣。词曰：
□□□□□□华族，生哉始盛，□矣何速。月隐深泉，云□□□，□□□□，万古声续。
大中大夫行宗正寺□□范阳归义县令赐金鱼袋上柱国王漳撰（录自《隋唐五代墓志汇编》河北卷第一册）
№顺天００３
【盖】
杨公墓志
【志文】
太子家令杨公铭并叙公讳涛，字执，弘农人也。神假名器，天纵风骨，道迈千古，才高万人。
夙闲政能，少负节义，以身许国，杖剑游边，文武两兼，温恭自牧。日者爰命公为安东人都护府户曹参军兼平卢军司马。秩满，迁太子家令、充节度判官。佥日可谓渤之鳞，寥廓之羽。物，怀道事君，通时若神，九徵无爽。方将骧首云路，长鸣天衢，福善忽虚，天命不佑。玉没无象，泉流靡迥。属海内不羹，卑心利物，怀道事君，通时若神，九徵无爽。方将骧首云路，长鸣天衢，福善忽虚，天命不。玉没无象，泉流靡回。属海内不羹，国步犹阻。丹未指途於井邑，素灵权殡于营丘，龟筮从之，是安是厝。南临狼水，北枕紫蒙，是其礼也。呜呼！古所谓殁而不朽者，唯刻石而纪德。颂曰：
山川出云，天地欲雨。是生贤哲，翼载明主。悲夫杨公，为天之柱。江山挺秀，人伦规矩。文武匡时，忠贞振古。如何天命，倚伏难□。歼我良人，职衰谁补。时顺天三年岁次辛丑，月倨丙辰，丙寅之日。
（录自《文物》一九九三年第十期）
№乾元００１
【盖】
大唐故李府君墓志铭
【志文】
大唐宁远将军守左金吾卫翊府中郎将上柱国赐紫金鱼袋李公墓志并序赠左金吾卫大将军公字镐，讳承宗，得姓於殷，望陇西人。高曾本枝分派，祖父重光弈叶，则伯阳之系也。将顺其美，代袭簪缨，苦节贞明，门传朱绂。以身许国，孝悌承家，垂裕後昆，克彰先烈。薰＊不杂，白玉无瑕；特秀云霄，青松有雪。一为星将，捍御边陲，久树勋庸，铨留侍卫，温雅肃穆，风骨昂藏，海阔山高，神气孤邈。制授乾陵使，居诸岁月，在历星霜，执德不回，省躬无担属王事靡盐，狂胡勃兴，割剥京畿，恣行酷毒。邦家阢陧，万姓彷徨，运策澄谋，翻城败捷。
昊天不＊，剑戟扌延灾，歼我良人，俄见非命，春秋三十有七。帝西土闻之，怛恸伤悼，呜呼东望，敕书昭然。收白骨於京中，卜玄堂於野外。妻孥泣血，父母号兆，以乾元元年岁次阉茂四月廿五日归窆於京兆府长安县龙泉乡马祖原，礼也。痛哉不少，吞恨者多，尽以伤心，潸然泪目。恐山移谷徙，代变时迁，故勒丰铭，永旌坚石，乃为铭曰：
一生英雄，百夫之特，何期非命，遭此胡贼。其一。居家以□，事君以仪，执德不回，守死无二。其二。黄泉长诀，白日悲凄，松风夜哭，薤露朝啼。其三。
文质彬彬，武能赳赳，星将沦亡，而不遐寿。其四。日东月西，天长地久，物我归真，芳铭不朽。其五。
（录自《隋唐五代墓志汇编》陕西卷第一册）
№乾元００２
【盖】
失。
【志文】
已残泐。
（上泐）宣义郎左藏署令王君墓志前广文馆进士程通撰（上泐）王纪代变，五宗或迁。虽偶擢於本枝，其终兴於异国。而分源引□□有其（下泐）升，其先太原人也。越自大夏，因家洛阳。□□□王陵□□饣芳於雍，著□前史，□□後昆。曾祖绾，皇任左领军卫长史；职副□□，誉（下泐）於□路，□文藻於京池。逸足□□采□克氵存。列祖炽，褒州义清县令；总前哲之能，故□自我之□□□□弹弦，然资□俗。列考玉，将作大阴监丞；赞彼□术，著□工规，□□理道，大壮帝室。□焉多门望焉。府君承三代之英，处一□之秀，□兰间出，□树□庭，词林竦而独高，学海澄而傍润。六艺之先，书数成务，五官□□□，九笔并时，迩庄叟於漆园，述伯阳之柱史。天宝中，以劳迹从仕，解褐授陈留郡录事。□□寮也。＊亻免登官，威勤在公。司署顿在，官纪由□，如足之运股，若繁之维驹。幽察洞见焉□至矣。牧守张倚公时兼□南□访，未几又除山南东道采访。十连务列，从使任繁，假通□之材，寄清达於我，特表闻荐□□判官，□映侯车，同魏珠之照乘；□分使司，若秦镜以临人。终始相持，常置在□。而主虽以谤见□，身□以静见全。後薛□□方□本道，□□便悦，举用摹前。逾年，张公复理河东，再思任使，得之即济事，无之即旷官。平生如初入幕，仍旧□号成三使，乘□非上□特□□，大人利见。十三年冬，选授司农寺太仓署丞。心虑失□，智怀挈瓶。京垣逾丰，给受惟[A092]。出纳使、殿中侍御史萧拽□干蛊用□悬则升名，遂□敕差权知左藏署令事，授□命。既毕欲□兼惧，直持廉以守职，深诫欲□□财，不独仕周，然公藏吏方能，简帝元是。
天官何□，□其无良，神降大□，□作□□，祸为人霜，奄惊被而朝□，固□□而夕落。盖寝疾累□□□长安，享年六十，伤不禄也。吏徒哀慕而雪涕，林鸟悲翔而结音。□□云亡，可谓痛矣！夫人姓李，字华□，即陇西之望族也。魏将军之远裔，晋司马之娇□。紫绂金章，传芳於弈叶；朱轩绮，联贵於五侯。为秦淑女，配晋公子。□体□居，中德□处。内桂天谢其□□□润，愧其温容，育比齐姜。既□鸣有□身先宋孟，何早游无徵，开元末年，卒於河南私第，□年卅有五。悲夭折（下泐）府君不偕生而偕死，不偕乐而偕哀，谷非异室，殁则同穴。
长子山隐，次于潜，少子澄等，幼锺偏罚，泣血三年；长遘闵凶，不□□日。委骨扶杖，□□□□。痛兮天地永隔，魂灵幽□，臻洛迎神，自秦迁柩，□□千里，□□二京，崇□□兆，□□□。以乾元二年岁次辛亥二月戊戌朔十二日己酉，合葬於河南府河南县平乐乡□善里邙山之原先代茔也。龙先路，羽翼随车，外姻吟月而增悲，行於终景而益怆。魂之□无，□子有如疑之志；舟移藏壑，山泽无□之期。将存不朽，□纪贞（下泐）
锡土氏姓，因云纪官。将垂荣裔，必闻芝兰。盛德其後，宜□□难。其一。
多君承庆，绍□先贤。□□命代，职降自天。一晃徵用，三德累迁。其二。德用不扰，（下泐）力□使□□不为惠厚之□。其三。天之苍苍，神理茫茫。毕冀调鼎，（下泐）其四。自西徂东，延神近□。孝子孝孙，疾心蓬首。永痛□天，长（下泐）乱至，愁云不远。六亲三友，流恸其间。其六。高阙（下泐）
（录自《隋唐五代墓志汇编》洛阳卷第十二册）
№乾元００３
【盖】
大唐故陈府君墓志铭
【志文】
唐故朝散大夫舒州司马上柱国陈公志铭并序尚书工部员外郎河东景延之撰公讳曦，字载曦，其先胡公满封於陈，因而命氏。自敬仲昌齐，曲逆佐汉，衣冠弈叶，世济厥美。远祖因官河东，今为猗氏人也。曾祖□，皇朝□州司马；祖义，杭州余杭县令；父峤，慈州文城县尉；□条山喷精，汾水孕宝，西楚半刺之化，东吴十城之美，迂迹梅仙，时所□矣。公即文城府君之仲子。生禀粹异，长而孤高，风格堂堂，义声藉藉。为谋也出入意表，议事也在我彀中。弱冠游京华，友朋翕然，皆以分义相许。自春宫细引，授乌汀主簿，以干蛊闻。历平棘县丞，以能名著。时和＊使产部郎王公辟在幕下，改富平尉。弘羊之心劈秋毫，离朱之鉴洞□隐，我无愧矣。特拜长安主簿。浩穰烦剧，擒摘奸讹，游刃其间，卓有余地矣。天宝十四载出宰浚仪，大敷恺悌之政，旋遘言嚣之□，以直见黜，古来有焉。移佐龙舒，且展骥足。□时体命，殊不以荣辱介怀。寻而恩制加秩，章服初荣於三命，风瘵弥旷乎十旬。道何不融，奄从化往。以至德二年八月十七日终於舒州官舍，春秋六十有六。呜呼哀哉！以公之惟忠惟孝，美行美才，方期享大年，縻厚禄，曾未中寿，归乎下泉，良足悲矣！五子：国华、国珍、国清、国英、国秀，承义方之训，负曾闵之行，扶护灵榇，远自江淮。以乾元二年二月十二日权厝於河南县金谷乡氵水之阴，礼也。延之早奉周旋，忝连交契，敢扬徽烈，用纪贞珉。词曰：
族肇胡公，家荣仲弓。千寻劲节，三尺清风。文蔚玄豹，气如白虹。登□割剧，宰邑治中。方图云空，列彼鸿。命也不融，奄然归终。□茔洛北，故里河东。珠玉虽瘗，声芳靡穷。
第二子国珍书（录自《洛阳出土历代墓志辑绳》）
№乾元００４
【盖】
唐故墓志
【志文】
大唐故朝请大夫内侍省内给事京兆韦公广平县君宋夫人墓志并序公讳光闰，字仲，姓韦氏，京兆人也。昔在高阳氏，封大彭於豕韦，因国为姓。降及炎汉，丞相贤肇居近甸，家望于秦。以时系年，代有贞白。腾声茂实，史不绝书。父楚环，皇朝散大夫、内侍省内给事，身无择行，心不藏非，避德参和，蕴文习武。友僚高其从善，朝列标其举直。公则给事府君之嫡子也。自克岐就食，阖室奇之。问礼趋庭，乡闾器之。披经得後进之规，讲艺获前修之道。开元中，诏公为掖庭局宫教博士，凡嫔嫱恒礼，闱禁经仪，公皆暗识是非，弹射臧否。自金左貂而下，悉以委之。紫府钩陈，莫不肃肃如也。由内府掖庭丞迁宫闱令，循内谒者监、内给事，加十六王宅使，掌武德杂作。及乎内教使，咸惟齐非齐，日慎一日，视众星于丘上，慎四知于牖下。积善之举闻於外，刺时之讽纳于君。身备宠渥，□承纶宪。资忠履信，蓄宝含章。尝闻天道无亲，惟贤是祜。
然则贤斯所不祜，枯有所非贤。痛秋兰之摧折，悲逝川之莫驻。以乾元元年七月廿八日终于真化里之私第，时年六十有二。夫人广平宋氏，莱妇鸿妻，外名内则，宜家之道，作范于母仪，执礼之风，克修乎婉顺。先是至德二载薰歇于异室，今也绍典经之制，同穴于佳城。以乾元二年龙集鹑尾，蕤宾纪律，七日壬申盖于长安县龙首原，礼也。嗣子兵部常选守坚、吏部常选守干，曦形泣血，追慕服勤，佥以陵谷亏盈，桑田变易，爰假乎墨卿之述，以旌于道烈之铭。
於昭韦公，百行成兮。其仪不忒，广扬名兮。天皇不佣，哲人倾兮。刻此乐石，颂厥声兮。
乾元二年岁次己亥五月景寅朔七日壬申（录自《隋唐五代墓志汇编》陕西卷第四册）
№乾元００５
【盖】
唐赠原州刺史周府君墓志铭
【志文】
唐故赞善大夫赠使持节都督原州诸军事原州刺史赐紫金鱼袋上柱国周府君墓志铭并序公讳晓，字善，本先农后稷之裔。文王为西伯也，初分有周之地；平王既东迁也，爰启汝川之封。後十九代孙邕为广城侯，至秦失侯。家於汝南，因而著姓，世为汝南人也。帝王之後，载籍所详，英姿伟才，何代蔑有？曾祖行謇，坊、成二州刺史，卫尉卿。大父以悌，宕、岷州刺史，四镇经略使，右屯卫将军，西平县开国男，赠持进。先号亻必，河西节度使、开府仪同三司、鸿胪卿、兼御史大夫、上柱国、真阳县开国男、赠凉州都督。公即凉州府君之第三子也。公幼而颖晤，自有成人之量；动合礼则，不为世禄所骄。敦尚节义，博闻强学。四科之内，卜商可与言诗；六艺之中，夫子能兼执射。切凉州府君之为节制也，公亦随侍河西。终童英妙之年，吕蒙即戎之岁。或坐筹以制胜，或问绢以崇德。其所匡益，无惭古人。天子闻之，召拜赞善大大，兼赐金印紫绶。仍许从其温清，随所任使。
至德二年，五凉之间，九姓谋叛，州闾崩散，公府合围。贼众若林，我徒则寡，事起仓卒，计无从生，坐而侍之，则以肉饣委虎矣。公勇能致命，义欲安亲，壮发指冠，愤气凌敌，誓不苟免，挺身力战。彼应弦而毙者众矣。於是凶党大骇，更为诡谋，诈欲归降，请公为质。初谓不信，刺血以盟。
公以其必诚，乃随之而往。岂图丑虏之约，素不由衷，盟且莫从，质又奚取？竟以其年正月十九日为胡贼所害，春秋一十有七。痛矣！夫生为人子也，能爱其亲；死於王事也，不忘其国。彼缇萦请赎，汪奋身，比年或同，论义则远．今公之不殇也，宜乎哉！有诏赠使持节都督原州诸军事、原州刺史，仍与一子出身，且旌善人也。以乾元二年七月十八日葬於万年县凤栖原之西，先茔之右地，礼也。
长兄特进、光禄卿、汝南郡开国公告，次兄朝议郎、守太子仆，皆国之良也。
痛深手足，哀结颜色，抚琴声之靡遗，追雁影而奚可。乃邀墨客，召石工，识诸泉门，以永余烈。铭曰：
有周之兴兮亦既有年，正气虽微兮间气郁焉。圣人之後兮实生我贤，敦诗门礼兮令问曰宣。自家刑国兮忠孝必全，戎夷猾夏兮往古所传。不自我後兮不自我先，罹此戮辱兮畴能问天。天之报施兮何其则然？（录自《隋唐五代墓志汇编》陕西卷第四册）
№乾元００６
【盖】
失
【志文】
（上残）崔府君夫人雁门郡太夫人太原王氏墓志铭并序（下残）得姓受氏，累叶蝉联，勒功策名，存乎版牒。曾祖政一，隋（下残）
皇瀛州博野县尉，并德擅当时，名扬後世。□父让，操谐（下残）五柳之风，院袭三通之经。夫人即让第二女也。闺房（下残）勤惕励於组修，孝行精崇於享荐。
夫人初笄弱岁，德配□（下残）九族，事有迁徙，因家五城，日往月来，所天云逝。痛窀穸之（下残）陪筑躬亲，松贾拱矣。抚存孤藐，爰誓之矢。悲夫！和鸣之（下残）凰，莫京之言，未无徵於胤嗣。夫人有子四人，长曰希逸，原州（下残）毅，纯和懿德，信行克修。次子希庄，特进、兼太仆卿、博陵郡开国（下残）子户生而聪明，幼而勇，义长果断，成而开济，恭间轻事，敌於一人（下残）取封侯於万里。常谈弃笔，顷属天步艰难，人坠涂炭。以身许国，（下残）亲是任人牙，竟扫凶丑，使王业载定，实藉韩□之功，而侯爵保长，亦□河山为誓，母以子贵，邑号雁门，家国克全，忠孝能并。次子希振，左骁卫将军。次子希，保□郡肃清府左果毅。并功超定远，名壮陈安，训义有方，家风□□，有女三，饱闻箴诫，能备修饰，□曰□出，并光他族。子有是美，夫人余训；□有是贵，夫人余庆。夫人以朔塞未宁，载来河洛，以爱子任重，是就奉眷。
彩（下残）卜还见，老莱回全。君前复闻，梁母实异。皇天与善，享此永年，而爽谬何（下残）莫疗。以乾元二年岁次己亥九月甲子朔，属纩於洛阳县教业里之（下残）七十一。府君讳窦庆，博陵人也。金玉柯叶，公侯子孙，轩冕相承，（下残）父义斌，皇朝散大夫、青州刺史，政与道合，实比德於龚□，清（下残）
於胡广。父沔，皇明威将军、左金吾卫大将军、上柱国，识含（下残）慑九军之雄，诺重千金之赂。苗府君生二贤之後，和气所（下残）是仰。於戏！降年不永，先夫人而亡。马鬣既封，星霜数纪，（下残）合幽壤，将议後图，恐人事变移，陵谷迁易，遂招魂从（下残）等痛昊天之罔极，悲寥莪以宁及。溢粒柴毁，如至（下残）威仪等差，品切官具。即以其月廿一日甲申，招□（下残）邙山之原礼也。莽苍原野，萧条河山。吊客云（下残）勉课庸虚，室惭□速。俾□不朽，刻石为铭：
（下残）舟□，衣冠礼乐，□□□丘。
（录自《隋唐五代墓志汇编》洛阳卷第十二册）
№乾元００７
【盖】
大唐故窦夫人墓志铭
【志文】
大唐故左金吾卫长史故妻窦夫人墓志并序夫生化之道大矣哉。孰能驻如寄之魂，永若休之质。故左金吾卫长史裴利物妻窦夫人，扶风郡人。河南郡太守怀亮之孙，驸马都尉延祚之女。柔姿婉，韶性幽闲，不势宠荣，无骄勋戚。昔待年母氏，则袭训公宫；洎孀日夫家，则忧勤妇道。六行光于主馈，四德被乎笄年。谓将福有孚，永绥良寿；何其玄穹莫，爰降鞠凶。以乾元二年九月九日遂寝疾弥留，终于怀远里，春秋五十有七。其年十月十一日归於三桥龙尾原。皇姑迁合于裴公礼也。呜呼！悬棺斯窆，若斧其封；像设既陈，伉俪冥合。建平神物，固当乐于同波；女林灵禽，非复悲於独影。
若然者：乃情妄之谓耳，岂真极之义哉？故重为之铭，以寄於词曰：
异哉死生兮纷若纠缠，倏忽不常兮变化何极，适来兮焉足控搏，适夫兮又焉叹息。固出有而入无，岂见疵乎反识。
刻字人张履信原州都督府彭阳府左果毅子婿房见书记（录自《考古与文物》一九九一年第六期）
№乾元００８
【盖】
失。
【志文】
唐赠鸿胪卿先府君墓志铭并序仲子正议大夫前行兵部侍郎同中书门下平章事知门下省事须昌县开国伯赐紫金鱼袋撰府君讳藏元，于初神农之系，在唐时腾□四岳，在周时尚锡四履，在春秋时相皆为大夫。在汉高后时封王四，封侯六。尔後乘朱辎、佩虎符多矣。故著於地者乃营丘大姓，迁於官者是郇瑕盛族。府君即河东太守之五代孙，陕州副留蒲台公休之曾孙，许州长社县丞徽之孙，赠尚书左丞贵成之子。先君含道育德，依仁抱义，信行闻於乡党，孝悌感於神明。入升曾闵之堂，深践老庄之阈。少以里选，登於上京，善相者夏荣目之曰：□骨法美秀，心相精微，若不公侯及於身，则必福流於後。是以优游偃仰，不汲汲於名位。良玉待价余年，竟不折一，荷百禄，道未行也。以开元廿四年八月四日倾背於私第，春秋六十有八。夫人清河张氏，光州刺史策之女。内则柔闲，严於家道，四时斋把，非我不备；百□衣食，非我不给；外姻内族，非我不亲；女经男史，非我不立。妇德为高行之师，母仪冠列传之首。至德初，仲子以御史中丞兼兵部侍郎，戴日月，仰天光，捧鸾辂，入凤翔，皇帝念侍臣之书□，延高堂之余庆，特封清河郡太夫人，追赠先君兵部郎中。无□□，谨又同中书门下平章事，弼谐庶绩，授长子怀俊中大夫，赵王□□议；幼子仪，中大夫、蒲州司马；随侍板舆。粤乾元二年六月几望，命诸子孙曰：吾行年八十有三，教训汝曾，未尝愠色。汝既忠於国，孝於家，及吾无身，吾亦何患。忽乖寝膳，祷药靡效，谁谓荣蓼集於我家。至廿六日，薨於河东之官舍。即以其年十月廿八日，安厝於首阳山南风陵之原，礼也。国家广於孝治，特降殊私，改赠先君鸿胪卿，褒赠太夫人卫国太夫人。赠绢布四百端疋，米粟二百石，中使吊祭，羽□官给。存殁哀荣备矣。□恩报德，斯罔极□。小子孤藐，毁□灭身，恭维先懿，敢志贞珉。铭曰：
夫人种德，堂上□家，女登佛觉，男为国华。□我劬劳，昊天罔极，永瞻封树，河山万亿。
（录自《隋唐五代墓志汇编》山西卷第一册）
№乾元００９
【盖】
失。
【志文】
大唐故康夫人墓志并序郡县尉直集贤史恒撰游击将军上柱国赏绯鱼袋康府君夫人康氏，会稽人也。去乾元元年二月廿五，终於醴泉坊里之私第。夫人幼而明慧，长而温柔，平生交善，恭近谅懿，宣慈惠和，妇德母仪，克合古训，建国承家。余风聪，习康娥之灵迹，其如则衣冠礼乐尽在是焉。常得法缘相户，春秋五十有七，以乾元三年二月廿二日葬於长安县城西龙首原，礼也。见朝花之耻妆，姻族惭其机杼，邻里美其德声。异百龄之荣。
呜呼！月照天下，幽冥路深；风吹郊原，松柏声苦。有子翊府右郎将同正员上柱国赐紫金鱼袋景云，哀归罔极，孝道尽仪，行路伤心，不异於亲识，以礼死葬之。
终矣万古，用镌贞石。铭曰：
作善降之百样，作不善降之百殃。天道既远，其事靡常。呜呼哲人，曷其云亡！垄悬秋月，风悲白杨。魂魄何之？精灵安在。む帷徒设，□望渐改。墓门寂寂，丹悠悠。男女泣血，亲实泪流。式铭泉壤，永载徽猷。
男景云书男翰林镌碑李（录自《隋唐五代墓志汇编》陕西卷第一册）
№乾元０１０
【盖】
大唐故回纥府君墓铭
【志文】
大唐故翰海都督右领军卫大将军经略军使回纥府君墓志铭并序姨弟左骁卫仓曹杨仲举撰书夫希代之宝，积於荆山；来仪之凤，出于丹穴。故叶盛衣冠，门承翰海之俊；地雄虏塞，家有可汗之贵。居崇高而匪傲，席宠荣而若惊者，则公焉。姓回纥，字琼，阴山人也。曾卑栗，右卫大将军，祖支左卫大将军，父右金吾将军。公初拜执戟，後迁郎将，旋拜将军。性与道合，智若有神，献天子上策，断土蕃之右臂，故得赏延于世，宠冠诸蕃，公侯子孙。河岳降灵，俊心豁尔。卅从军，习百战之胜，廿志学，寻师知六艺之□。顷戎羯乱常，堂弟可汗兵雄勇壮。收两都之捷，功成未受，旋至上京。未见阙庭，俄尔瘿疾。以乾元三年三月廿九日，终于群贤里之私第，春秋五十有五。以四月十九日，迁厝於龙首乡，礼也。却临渭水，夏生草木之声；直视终南，晓接烟云之气。慈父悲叫，爱母泣血，五内崩摧，肝心如裂。嗣子，攀号擗标，痛深切骨，追述遗训，以托金石。铭曰：
分土命氏兮始自轩辕，应星作气兮时称大蕃。乃祖乃父兮怀圣殷，为王为侯兮庆流子孙。万古河山兮地久天长，泉台一闭兮绝相望。
（西安碑林藏石）

●上元
№上元００１
【盖】
失。
【志文】
唐故朝散大夫南阳张君夫人陇西李氏志铭并序夫人讳字三娘，陇西成纪人也。相州安阳县令李恭之女。原夫建□佐舜，天轮类马之英；柱史匡周，神降犹龙之圣。洎乎金行御辩，斯乃礼阁元台；火德时乘，广则文昌上将。象贤积庆，家开纳驷之门；组联辉，代袭回龟之樱宏规峻范，斌蔼旗常，茂绩崇班，今可而略。夫人方只祉，禀贞顺於坤元；圆魄ㄨ灵，叶柔明於夜月。逮乎羁岁，誉警闻弦；亦既有行，芳博捧案。朝散大夫，备高冠玉叶，诺重千金，地望清华，门承衮代。南阳材子，雅誉闻於两京；西汉名臣，令问宣於三杰。捎云耸干，未足语其高；括地腾波，无以方其盛。羔雁具礼，爰申百两之仪；凤兆既贞，式展三从之庆。方期偕老，琴瑟无乖；不谓中年，良人奄逝，永徽元年六月十四日遇疾而亡，春秋六十有一。呜呼哀哉！何痛斯甚！鉴鸾宝镜，空存照瞻之明；别鹤瑶琴，无复成双之调。顾柏舟而自诫，之死靡他；对画た以兴哀，终期同穴。孀闺吊影，频徙□光；蓬首无容，屡迁扶景。酆城神剑，化龙之愿遽臻；梦泽灵姿，驱蚁之期俄迥。上元元年十一月七日，终於河南县安全里，春秋七十有九。於是邻姬辍相，恨贞善之无徵，闺妇停梭，悲母仪之永丧。即以其年十一月廿七日，合葬於疏勒之山左也。长子仁廓等，崩心蓼径，痛膝下之长违；雨洒循陔，悲昊天之罔极。将恐日移鲸壑，见火绝申哀之地；谷变峦岑，闻雷无赴告之所。式铭玄琰，用纪黄肠。其词曰：
虞臣周史，如马犹龙，功芬篆素，响蔼歌锺。其一。曰祖曰父，象贤无替，墙仞难窥，波澜莫际。其二。坤灵巽德，克诞贞姿，言芬兰桂，行叶螽斯。其三。
何彼李，于归高族，葛之覃兮，施於中谷。其四。早丧金夫，俄洞玉质，虽殊朝露，终同夜室。其五。用龟既灼，习吉崇丘，葬非古，传闻在周。其六。手泽如慕，目瞿兴哀，崩心陟岵，泣泗循陔。其七。周箫哀怨，楚挽悲酸，吟松风聚，噎野云攒。其八。斜临委粟之岫，遥瞻悬米之川，勒贞徽於翠琬，庶海变而无迁。其九。
上元元年十一月廿七日铭记。
（录自《隋唐五代墓志汇编》洛阳卷第十二册）
№上元００２
【盖】
大唐故赠清源县主墓志之铭
【志文】
大唐寿王故第六女赠清源县主墓志铭并序朝散大夫守著作郎秦立信撰　寿王书元气分祥，道含品类，顼帝系傅，真统玄元。袭圣灵长，故得千子会於轮宫，万孙嗣於天府。寿王第六女者，光天文武大圣孝感皇帝之侄也。德业应昌，王宫□宠，福高还影，道广移名。丁酉岁建亥月十日，薨于□是郡行顿。桂房哭恸，椒室悲哀。呜呼！寻有宠命，褒赠贵号。星宫耀朗，月殿光圆，宠没逝川，悲沉夜壑。有诏所司法葬。礼褒恒宠，哀备常仪。即以建卯月十八日悬窆於咸宁洪原乡少陵原，礼也。纛引闪仪，需车苦挽，送终之礼，遗念是深。天夺爱情，舍之何亟，痛悼难忍，镌石记铭。铭曰：
魂香望起，浮图不回，舍贵而去，痛往悲来。窀穸冥寞，幽深夜台，石记千古，空余一衣。其二。陵谷有易，存亡何准，望星则飞，奔月为殒。见迹而生，隐福而遁，归根曰常，复命曰本。其三。能事不记，孰为之文。文则至矣，其理可分。少殁不久，哀哀皇孙。永年未永，弃贵弃尊。元气之本，道德之门。
（录自《隋唐五代墓志汇编》陕西卷第一册）
№上元００３
【盖】
大唐薛府君之墓志铭
【志文】
唐故薛突利施匐阿施夫人墓志铭并序十二姓阿史那叶护可寒顺化王男左羽林军上下左金吾卫大将军阿史那从政番名药贺特勤夫人薛突利施匐阿施，元年建卯月十八日染疾，终于布政里之私第，春秋卅有八，以其年建辰月五日迁厝于万年县长乐乡之原，礼也。乌呼哀哉！法伦等痛当擗踊，泣洫难任，恐陵谷之迁变，示以刻贞石，用记徽猷。其铭曰：
皇天无亲，歼我良人，占卜宅兆，而安其神。呜呼哀哉！有去无来，冥冥何往？魂归夜台。
（录自《隋唐五代墓志汇编》陕西卷第一册）

●宝应
№宝应００１
【盖】
叶君墓志
【志文】
大唐若干君墓志铭君讳元，字忠，武威郡人也。曾祖仁甫君，银青光禄大夫，帝之城也。祖智山甫君，崇儒府果毅，因官而宅彼汾也。父大方甫君，清机不仕。君素节相循，揖扬不忘，其好阴流水，每吟於川逝。以开元十九年二月七日，＊於私第，春秋八矣。人皆曰：沉我玉山於重泉也。夫人太原郭氏，素质俄俄，四德不阙，红颜专美，百行皆闻。守志□秋，行年二万日，忽流涕而谓长子勃海曰：吾闻汝之父言，生事以礼，死葬以礼。吾今白发如丝，□又明文孙局小子则拨乱河北，群女尽礼娉高门，吾又欲亲观之，汝岂无葬乎。子遂拂衣昌言再拜。慈顺曰：子之孝，母之教也，敢不敬从。遂乞墨灵龟起攻穿於平陆；尸兰李女求必敬於苹藻。
椁於是，棺於是，不愧於乾坤；车如云，马如云，无惭於拜送。以宝应元年岁次壬寅十一月景子朔廿七日壬寅，葬於平遥城西二里新茔，礼也。子勃海等，痛长夜之不曙，哀明月之长苦，将神不语，唯小子当何述焉？因立志铭以为不朽。
前长道兮後孤坟，树森森兮烟不分，神不语兮寂无闻。有子孙兮徒若云，虽鹤声辽戾，终龙气氛氲。
（录自《隋唐五代墓志汇编》山西卷第一册）
№宝应００２
【盖】
失。
【志文】
唐故陇西李君墓志铭并序君讳盈，字盈，姓李氏，陇西之甲族也。高祖讳玄道，有唐给事中，秦王府十八学士，著在图像。曾祖太子舍人，讳正基；祖淄州刺史，名犯肃宗庙讳：父，永王府属，讳成己；并行懿德，能弘厥绪。君则王属府君之元子焉。敦厚仁敏，幼以孝闻，属中原不康，河洛失守，君承顺父母，潜养数年。壬寅一岁，先府君寝疾，终於洛阳。小弟如意，哀慕从没。君外逼寇虞，内罹家祸，上慰下抚，免诸艰难。无何，王师奋威，收复洛邑，蕃戎大掠，冠冕分崩。君睹变知机，拔难存孝，泣告灵榇，即殡西阶，扶承慈亲，提弱弟，瞻星候月，克达京师。保众全家，不逢不若，力竭魂褫，休而疾生。居数日┲作，洎五旬陨命。以宝应二年夏四月二旬有六日，终於城南韦曲姊氏之外舍，春秋廿有八。呜呼哀哉！且夫痛切充穷，虑深寇虽，亲羸弟幼，自洛徂秦，潜伏者累旬，徒步者千里，非子之孝，其能济乎？险阻通而命倾，骨肉存而身死，有足悲矣！初，君自知其不支也，屡对其母涕泣，恨大事不终。母氏顾其精明，禁其言死，尔而绝，方知告辞。哀哀此心，孰忍闻者！其月辛丑，权厝於韦曲之北原，归葬尚赊，不可不识。乃作铭曰：
猗嗟孝君，秉心温克，孝可为范，义堪作则。积岁殷忧，东周艰食，千里扶持，达于京国。力竭生灾，心劳变慝，方冀与善，俄悲丧德。帝京之南，秦山之北，权卜□郊，哀哀无极。
（西安碑林藏石）
№宝应００３
【盖】
王君墓志
【志文】
大唐天宝十三载故开元观道士王公墓志铭并序公讳徽，字仙徽，其先太原人也。系公高之勋，{糸}毕万之末。绵绵瓜瓞，绍周胤唐，源长派深，傅刀筮水者不可得而言已。高祖父嶷，果断雄杰，怀帅士之性，因家蓟门焉。今顺义郡人矣。祖父师，唐武强尉，作入令范。父览。为郡录事参军，斧藻清规。公行厌回骞，才钧贾马，迹浮心隐，体物知章。乡豪椎迁，道俗软揖。爰自弱岁，栖身道门，符紫气之精，契金章之录。岂其函关西没，脱翼归仙，知命之军，果弃尘俗。呜呼！吾生有极，宠辱若惊，巾冠乍留，凫舄长注。侄男希之，哀号罔极，触地无容，知砂劫有穷，逝川难驻，遂力莳松贾，大开园茔。即以其载龙集癸卯，窆於故顺州城北平原，礼也。可谓葬之以礼，祭之以礼。其词曰：
绵绵高万，勋劳锡羡，有厥氏兮。肇古迄今，王族根深，邦之贤兮。公之祖父，匪荣是怙，苟顺时兮。惟公好道，归神昊苍，故勒铭兮。
（录自《隋唐五代墓志汇编》北京卷第一册）

●广德
№广德００１
【盖】
唐故司马夫人墓志铭
【志文】
唐长安县主簿李公故夫人司马氏墓志铭并序夫人讳和字班，河内温县人也。即晋武帝十六代之孙，中书侍郎之孙，河南府功曹益之女也。年十有八，归乎渤海李相。允叶凤凰之兆，克谐秦晋之欢。
正位承家，致宗亲於辑穆；躬俭节用，循法度以周放。斯所谓德行在人，死生有命者也。广德二年九月十有二日终於长安大见精舍，春秋廿有三。夫人早丧所天，终远母氏，爰自汾上，官於秦中。赤县既迁，青云将致，期偕老以福善，岂且悼亡而兴叹。夫如是也，岂直孙楚文情凄怆，潘岳旦夕悲伤而已哉！粤十有六日权殡於万年县郑村，刊石沉泉，存乎不朽。铭曰：
贤哉令妇，俨矣如实。宗族既叶，法度攸遵。凤凰绝响，桃李凋春。宰树萧条兮伤路人，勒础泉台兮永不泯。
（录自《隋唐五代墓志汇编》陕西卷第一册）
№广德００２
【盖】
大唐故阿史那墓志铭
【志文】
阿史那氏金河郡夫人墓志并序大唐节度副使、太常卿公曳鹘祧贤夫人金河郡夫人阿史那氏，四德有闻，三从顺则，温风雅谅，气象含生。岂期五福无徵，两楹梦奠；师穷其术，药尽其良。
春秋廿有三，广德二年八日薨地布政坊之里第也。天之匪谌，歼我良善。书云：
人之云亡，邦国殄悴。十一月廿七日葬于京兆府长安县石井之原，礼也。恐桑田变海，海为桑田，乃刻石铭之，期于不朽。其词曰：
其生兮善浮，其死兮若休。刻石兮纪号，千载兮名留。
（录自《隋唐五代墓志汇编》陕西卷第四册）

●永泰
№永泰００１
【盖】
大唐故康府君墓志铭
【志文】
大唐故赠左武卫翊府左郎将康府君墓志铭并序公讳晖，字怀智，其先颍川人也。昔成王封康叔於卫，其后枝派因为氏焉。
故前燕有归义侯康迁，从此因官卜居，今为长安人也。祖仕斤，皇江州别驾；父弘哲，皇左领军卫将军；公即元子也，以门荫出身吏部常眩每慷慨而言曰：吾观富贵之与贫贱，莫不皆是劳生。既其劳我以生，无如乐我以道。遂高道不仕，守善以终。以上元二年七月二日卒於家，享年七十有四。殡在於堂，未获於葬。
盖有已也。公有子四人，长曰升朝，任江淮两道都统、团练、兵马使，不幸遇疾，卒於使司。次二子亦随兄於彼，属路险来回。唯有一子在者，曰朝秀。独乃当丧，形於毁瘠，将欲营葬，心尚踌躇。以其堂燕分飞，在江山之眇邈；总其天伦义重，冀奔丧以送终。久积陟岗之心，竟莫陈星来聚。公之家室卫夫人者，悲皇辟之在殡，有敬姜之昼哭，乃命朝秀曰：吾闻贫者不以货财为礼，称财而葬，亦是礼焉。
汝可行之。无待兄弟。朝秀谨闻明命，敢不敬从。以为报父劬劳，炅天罔极。意欲尊严其父，莫知何从，乃思己之有官，可以回赠。遂於本仗将军陈状请奏。奏云：康朝秀竭己孝诚，回官赠父，频见恳请，志愿难违。谨录奏闻，伏听敕旨。
圣上以为孝者德教之所由生，教者风化之所由起。人之行孝，由化而来。爰乃依从，不违所奏。敕云：右金吾引驾仗判官、昭武校尉、守右威卫京兆府真化府折冲都尉康朝秀亡父吏部常选晖，忠义有闻，淳和克著，训子以仁孝，持家以内俭约。宜中荣赠，以慰幽泉。可赠左武卫翊府左郎将。於是亲及乡邻，佥有言曰：
有子如此，孝敢圣恩，诗之所云：永锡尔类。始可信矣，深可仰矣。以永泰元年六月廿一日发引，葬於长安县龙首乡之原，礼也。乃为铭曰：
代有官兮家不贫，轻玉帛兮重仁人。视轩冕兮若灰尘，爰有子兮奏北宸。迥己官兮以奉亲，旷代希有深可珍。福延长兮千万春。
永泰元年六月廿一日建（录自《隋唐五代墓志汇编》陕西卷第四册）
№永泰００２
【盖】
无。
【志文】
大唐东都荷泽寺殁故第七祖国师大德於龙门宝应寺龙首腹建身塔铭并序　门人比丘慧空撰粤自佛法东流，传乎达摩，达摩传可，可传璨，璨传道信，信传弘忍，忍傅惠能，能傅神会。宗承七叶，永播千秋。说般若之真乘，直指见性；谈如来之法印，唯了佛心。有皇唐兵部诗郎宋公讳鼎，迎请洛城，广开法眼。树碑立影，道俗归心；宇宙苍生，无不迥向。遂行迈江表之际，方有胡羯乱常；般若护持，传灯有属。享年七十有五，僧腊五十四夏，於乾元元年五月十三日荆府开元寺龟然坐化。其时也，异香满室，白鹤翔空。有庙堂李公嗣号王，再迎尊颜於龙门，别有挺主功臣高辅成、赵令珍奏寺度僧，果乎先愿。和尚昔经行宴息，曾纪此山，冥与理通，众望亦足。其地势也：北邻天阙，南枕伊川。东望嵩山，遥窥观之指掌；西临华岳，隐龙首之在中。择日吉祥，建乎身塔，可大可久，万古千秋。唯佛与佛，正法东流；承宗七叶，劫石长休。
永泰元年岁次乙巳十一月戊子十五日壬申入塔门人比丘法书（录自《文物》一九九三年第三期）
№永泰００３
【盖】
失。
【志文】
大唐故左相兼兵部尚书集贤院弘文馆学土崇玄馆大学士上柱国许团公陈府君墓志公讳希烈，字严明，颍川人也。其先帝舜，代出公侯，仅祖侍□□封国。曾祖冲用，皇陈州刺史。祖许州刺丈。父瑾，皇赠工部尚书。公则尚书府君之第七子也。噫！道之所生，或□或遏；人之体道，有否有臧。冥乃不可得而言，迕则史或以为戒。圣神之用，罔不由兹。公发迹进士擢第，历官廿正，从仕五十年。
至於稽古式今，人颂间发，道□□佐，国康谟谋。君子以为岳降玄郁之大贤也。
初太师□亚太原夫人王氏逝，於是邦君卜茔洛阳邙山甑之原有岁矣。今第二子前太仆少府少监从远卜年，议兆将宅，启辆自镐，合於兹。在宜矣。以永泰二年秋七月甲寅朔廿三日景辰告窆穸，礼也。嗟乎！太师属元凶放命，大□滔天，剥丧鸿猷，栋折榱坏。不然者，我太师侍讲紫极，清论皇风，则张禹、胡广之俦，曷足为盛！呜呼！使八十之年，遭遇否理，为述何伊，且封且树，略志伊何，或当永固。利彼爵里，记之云尔。
（录自《隋唐五代墓志汇编》陕西卷第一册）

●大历
№大历００１
【盖】
失。
【志文】
大唐故银青光禄大夫泰州刺史李府君夫人渤海郡太夫人高氏墓志朝议郎□秘书省著作郎张撰郎守太子通事李□正书夫人姓高氏，渤海人也。其先北齐王欢之苗裔，春秋之後，代袭公卿。皇游击将军、左武卫中郎将行恭之孙，忠武将军、右卫郎将、赠太常卿於（下泐）仪□物自固状俗。酌夭桃而绚彩，饮芳桂以凝神（下泐）令淑□□天□之叶。繇是德均（下泐）事□也。称妇之孝，生子也。（下泐）星□昌期於殷作关雎发咏缔美（下泐）奄□□魂以大历二年三月廿八日寝疾（下泐）之私第，享年八十有五。
呜呼！明道若昧，进道若（下泐）迁也，莫知其极。有子□同华等（下泐）尚书、御史大夫、上（下泐）牢笼王霸之（下泐）水之有（下泐）云亡邦之殄（下泐）
成其密（下泐）日大渐良已（下泐）嗣孙臣光禄少卿□光（下泐）悲夫纠缠。
（下泐）疑追□□之恩。企（下泐）泣以□哀，荒迷四序，犹思壑舟。易卜石（下泐）咸阳北望跨高丘，鸣□西东喷滑流，只阙连□□□□叶□□□□归□□□沙思泉铭幽。黑云惨澹兮令人愁，苍苍松贾兮万古千秋。
（录自《隋唐五代墓志汇编》陕西卷第四册）
№大历００２
【盖】
失。
【志文】
唐宁刹寺故大德惠空和尚墓志铭并序夫以先觉者超世弘道，犹曰不於一佛二佛而得之。盖现化於千百身矣。今王城宁刹寺律有比丘尼惠空，以律为仪，以定自处，而住世六十有四夏。其反真也，曷知其所，无乃示如也化耶？彼青莲出於深池，白月照乎虚室，虽任风摇落，随云掩映，睹之者安知夫归根日静，素灵常在哉。观其异日所趣，自初及终，动无违戒，若有前习。或宴坐灭息，或登坛临授，徒见夫真形具相，俨兮可则。余尝问其俗姓马，扶风人也。曾祖遇，皇妫、檀二州刺史；祖子夏，皇邢州长史；或节重寿城，藻人靡化，或政超半刺，邢国移风。父令藻，皇河南府永宁县尉；代日象贤，方崇盛业。末振北溟之羽，空叹南昌之尉。衣冠之裔，业缘果善。大历二年五月十六日委化，十月廿日葬龙门。缁俗之会如林，未达者号塔哭路，盖不能已。铭曰：
我生而异兮，乐法出家。我听何早兮，畏火登车。性□随而不染兮，□□波上如莲花。既顺物以委谢兮，吾固知千佛万佛犹恒沙。
（录自《洛阳出土历代墓志辑绳》）
№大历００３
【盖】
陇西牛君同葬墓志铭
【志文】
大唐陇西牛君夫人天水赵氏同葬墓志铭并序君讳子珍，陇西遐苗，先贤远胤，本枝百代，即公侯之子孙，接统千龄，承之裔胄。祖乃家傅礼乐，将相连鹿，可兢道恤人，蒙授海州司马。君则文武不坠，分忧献勤，前授朝散大大、试光禄少卿、上柱国，赐紫金鱼袋。可衣冠不绝，可略言焉。夫人赵氏，以禀质异神，襟柔风著，母仪传范，淑德含芳，流咏采苹，克谐君子。自适於牛氏，积有岁时。夫人三十四而早亡。君可清心而守道，并乃敬崇福，将契真门，六时祷心，无辍心门。於以大历二年岁居丁未，有言告疾，药饵无徵。其年正月十九日殒於私第。用其年十一月二十日同葬於河南府福昌县永固乡张袁村西一甲，安其宅兆平原，礼也。其地南据宜水，灵沼以长流；北诣堵波，玉光而璀灿；东先人之营域，雾奄以仓浪；西接名山，古称熊耳。但恐时非地是，物在人亡。碧海桑田，变流无定，饰兹芳篆，以勒铭云。其词曰：
赫赫宗枝，营营大业，族承锺鼎，家傅弃叶。文经武纬，大川舟楫，名宦绝伦，同津利涉。其一。夫人敬信，积善无徵，志齐松竹，贞若壶冰。尘外清素，水月明澄，盈盈含德，俄奄丘陵。其二。天地造化，偶物虚声，变动嚣假，万象虚名。终旋寰内，空其有名，四风将谢，千载皆倾。其三。索索寒风，凄凄划草土，扬树悲鸣，哀声烈苦。尊魂长往，慈颜罕睹，恐桑田而变海，饰标铭於万古。
其四。君行平生，道含莫测，潜真清素，立孝遗迹。事国尽节，於家秉直，天纵物外，宿习名职，戒慎为心，德傅先植，日满月移，永兹无极。
（录自《隋唐五代墓志汇编》洛阳卷第十二册）
№大历００４
【盖】
阳氏墓志
【志文】
唐处士田公故夫人北平阳氏墓志铭皇永泰二祀秋七月一日，幽都处士鱼阳田公曰处琼夫人北平阳氏物故於蓟城平朔里之私第，春秋七十有三。归真□也。初夫人以金夫名家，玉田华族，河鲂荐祉，奠雁成仪。既以四德发闻，还比六行淑嫒，颜如桃李，芬若树兰，志越□□之□，节愈老莱之妇。年十有八，作嫔於田，婉□□容，淑慎□止，故得宗族称其茂美，戚属（下泐）母仪恭□□道□□□乎保宜夫家，厥夫上柱国渔阳田仁德之孙，（下泐）将之长子。克生令嗣，长子曰神功，才兼文武，位（下泐）左骁卫将军。次子曰（下泐）别将，并痛（下泐）忧所天之暮齿，攀号罔极，顾复长悲。越三年龙（下泐）三月八日卜其宅兆於蓟城西南廿里下礼乡南胡＊（下泐）
礼也。呜呼哀哉！恐天长地久，音尘□□敬（下泐）氏，阳雍仙兮裔孙子，作嘉嫒兮田（下泐）净行兮冀□祉□短□兮（下泐）兮表荒祀，永千秋兮长（下泐）
兮皆如（下泐）行李（下泐）
（录自《文物》一九九零年十二期）
№大历００５
【盖】
大唐故李夫人墓志铭
【志文】
大唐故左威卫武威郡洪池府左果毅都尉赵府君故陇西郡李夫人墓志铭并序大理评事吴通微撰文并书夫人陇西李氏，肇自周史，宣乎汉朝，恤胤羡，源分派别。广以勇飞将，章以义牧人。杖节则陵擅北戎，敦孝则充高东郡。其后因官徙地，今居京兆焉。
曾祖承昭，陪戎校尉、守冯翊郡秦城府别将；祖大广，昭武校尉、守左金吾卫盐州盐川府左果毅都尉、上柱国；父玄静，游击将军、守左骁卫翊府中郎将；并积德累行，荣勋委质，大名归於令族，遗庆锺於淑女。报藉公宫之礼，勤劳纂组之事。既笄而归我洪池赵公。六礼以娉之，百两以将之。凤凰于飞，琴瑟相友。协心以理於家室，并命而登於富贵。方将偕老，同至寿域，何图中年，半坠泉路。
君子曰：是宜其逢吉而不得位者。天将大其後乎？是以长子曰庭璋，游击将军、左武卫翊府左郎将；次曰庭珍，朝散大夫、尚舍奉御；次曰庭，光禄大夫、试太常卿兼华州别驾、上柱国、天水郡开国公、食邑二千户。家傅干蛊，业奉析薪，移孝资忠，输力定乱。属河洛烟尘之际，天王御陕之辰。扈跸则周鼎载宁，坐帷则汉筹以决。独立乎锋镝之下，克全乎忠孝之名。由是道契风云，爵荣存没。因子建土，故本陇西郡太夫人焉。孟母卜邻，潘安列侍，未足云也。自洪池既殁，陇西未亡，因昼哭之余，忽焉回向；救前途之下，转益坚修。顿悟色空，了归禅定。保是圣善，以为灵长。短运倏以告终，泛舟於焉不系。大历三年六月廿九日奄然归真於安兴里第，春秋七十有二。时爱子侍侧，乃付嘱而言曰：吾业以清净，心无恋著，岂以诗人同穴之言而忘老氏各归之本？纵犹议於封树，即愿存於贞独。
长子庭璋等礼终惟孝，□泽无衰，爰卜旧茔，勒铭大隧。其词曰：
指树诞灵，阴娥协祉，能循法度，作配君子。君子永往，哀哀未亡，昼哭虚室，斋心法堂。悟有皆空，归真以正，不封不树，惟清惟净。建此灵兆，苍然旧丘。平生孤镜，松贾千秋。
将作直程进刻字（录自《隋唐五代墓志汇编》陕西卷第四册）
№大历００６
【盖】
失。
【志文】
唐故左金吾卫兵曹参军蔡府君墓志铭并序公讳直方，济阳人也。自文昭锡姓之後，丕承余业，世不绝嗣。曾诅遵训，简州阳安县令；祝德让，越府都督；父燕客，越州剡县令，贬吉州新淦县丞。公即长子。生有志节，弱冠明经擢第，授杭州盐官县尉，又授左金吾卫兵曹参军。
早岁强学，中年入道，浮幻世荣，等之尘埃。享年五十有二，终於润州私第。呜呼！以定念之力，弥留之日，曾不□乱。噫嘻！古人有言：天道福善，惟彼良人，何乃不永？季弟兼监察御史直清，天伦之痛，自南徐扶护归洛阳，以大历四年十一月二日，葬□干桥南，迩大茔也。岗阜自远，昔贤所卜，先君之前，幼子在左，志之贞石，庶将不朽。辞曰：
有直有谅，惟恭惟敬，彼苍伊何？位г再命。岗峦萦，来自西隅，佳城永闭，松贾俨如。
（录自《洛阳出土历代墓志辑绳》）
№大历００７
【盖】
大唐故府君墓志铭
【志文】
唐故开府仪同三司检校户部尚书知省事赠太子太师御史大夫邓国公张公墓志铭并序　朝请大夫前金部郎中王邑撰赫赫神将，昭昭忠烈，载在简策，其非邓□□公□。公讳献诚，黄帝之后，□阳人□□□封□族，开国承家。子房运筹，茂先博物，系之於公矣。公则沙州刺史才之曾孙，同昌军使、赠蔚州刺史义□之孙，御史大夫、幽州节度等使，南阳郡开国公赠兵部尚书子之子也。凛然威名，森然高节，海阔大量，山横雄。＊＊俟其封侯，龙泉昭其利用，信之矣。天宝初，补太子通事舍人，历典设郎、太原府士曹参军、孟县令、左清道率，时幽州节度使表请为檀州刺史，皆谓良二千石也。顷者禄山乱常，庆绪有毒。公所悲侯印犹在虚庭，乃於邺中与王、邵说、崔溆等相约而言曰：潜归圣代，贤人之节；耻饮盗泉，高士之志。今请逃於寇难，誓比骨肉。及随宿之时，为追骑所困，遂絷於思明之众也。然肃宗清华夏之岁，思明蓄横猾之谋，有诏遥授公卫尉少卿，旌其善也。乾元二年，思明攻孟津，盗鼎邑，公陷身增叹，无翼高飞，而朝义继逆，疑公携贰，遂污公为兵部侍郎、汴州节度使。虽白刃可胁，岂顾一门；而丹心不移，能怀双阙。是时宝应之初也。公每与从事田亻巽等仰天望日，裂帛题表，募道入秦之使，申潜谋破虏之策。及天兵收洛邑，朝义乞复郊，公使坚壁者善守，衔枚者出战，皆愿挺剑翦翼，挥戈舂喉。是以巨寇奔北而受毙，官军自东而势，公之力也。上嘉其忠亮，授特进、试太常卿、兼汴州刺史、防御等使，又授左威卫大将军，封邓国公，食实封二百户，仍为实应军左步军使。永泰初，待拜梁州刺史、山南西道节度等使。登坛初绾於中司，秉节又迁於副相。时羌浑贼帅高玉聚剽掠之党，扼褒邪之路。公以三军作气，六鼓乃禽，遂加仪同，检校工部尚书，恩出九天，荣兼八座，而山南狂贼汜元曜等凭凌州邑，ㄈ扰士庶，公招必示信，讨必示威。川有┟鳞，野无暴客。由是圣札褒美，珍器赏功，又加剑南东川之节。大历二年春，公请朝觐，遂检校户部尚书知省事。忽有风痹之疾，御医良药，宠赐超等。呜呼！其年九月十五日薨於上都光福里，春秋六。诏赠官僚亚相，又遣山南西道监军使、宫闱令梁文秀赙绢五百疋，仍护丧事。况有班剑骑吹之仪，此实哀荣也。以大历四年二月三日与夫人清河崔氏合於河南县谷阳乡谷阳里邙山原，从南阳公之茔也。继室陇西李氏，画哭而言曰：位雄上将，亦足为荣；年未中身，异其不寿。有子一十八人，女二人。长子佶，次子信，早亡；次子前太子洗马位，前太常主簿任等，悲号罔极，见为文。恭述邓公之铭，庶旌吴札之墓。其词曰：
唐有忠臣，生为气，达识宏略，雄名雅志。其一。
一扫胡虏，能还圣朝，家传上将，身致□霄。其二。
倏忽朝露，悲凉夜壑，武库节归，文昌星落。其三。
卜葬筮日，崇勋刻铭，魂飞垄树，剑□泉扃。其四。
河水泛泛，邙山寂寂，万古高坟，苍然松柏。其五。
（录自《隋唐五代墓志汇编》洛阳卷第十二册）
№大历００８
【盖】
唐故慕容府君墓志铭
【志文】
唐故大同军使云麾将军左武卫大将军宁朔县开国伯慕容公墓志铭并序　军直集贤翰林供奉刘朝书朝请郎殿中侍御史内供奉孙成撰　朝议郎守楚州功曹参军直集贤翰林供奉刘朝书公讳曦告，字曦皓，京兆长安人。故属昌黎，僻在辽右。玄宗朝，特发音诰，隶於神州。并□汉楼船将军徙关之明比也。肇基命氏，首於□□，而盛於晋魏。自二燕启祚，叶布拔流，特为茂族，世以勋烈，□□□朝，自梁迄今，至公六代，代为帝属所出，虽百氏九流，殊门异说，而地望显赫，冠冒当时。公即□比公主曾孙，姑臧县主次子，曾祖□，大父忠烈，考宣超，世袭可汗，□□海国王，咸以忠顺显名先朝，其德洪休，彪焕锺册。及君之身，岁奉成构。少以强荫补千牛备身，授尚舍直长。於时西戎为国□敌，势倾山海，蕃邦病之，附落请公追继前绪。制授押蕃浑使。转足前蹈，戎亭罢警。
朝廷□禄报功，超拜尚衣奉御。无何，匈奴远离巢窟，至於太原。公遂逞胜图，□除此患。繇是北门寝扃，玉关静柝。累转左武卫大将军、大同军使。尔後开门延敌，讫不复至。公统武行师，大抵以检身禁暴为军志。士□甘乐放纵者，或未便之；然履忠蹈义之人，亦为公殚力。凡所著绩□□劳而成。以宝应元年九月十二日遘疾终於任，春秋五十五。以大历四年岁次己酉二月十日自太原启殡，卜宅於长安县高阳原，礼也。嗣子崇、信、岗、述、近、迥、遨、遂等，狎贯义方，不损休绪，乃粗述景行，访余缀集。是用酌考声称溢於人听者，以镌纪焉。
铭曰：
步摇之族，基於帝轩，天锡义烈，世为国蕃。雄才虎将，继出其门，氏族之本，洪河等源。庆延於公，才武而忠，北倾猃狁，西走獯戎。谋无与辈，功王与同，刊纪素行，垂之无穷。
（录自《隋唐五代墓志汇编》陕西卷第四册）
№大历００９
【盖】
失。
【志文】
大唐吴武军使开府仪同三司兼太常卿上柱国萧国公论第八女所生夫人墓志大理评事赵芳撰夫人姓李，渤海人也。国号渤海郡夫人。曾祖朗，皇朝散大夫行信部郡信郡县令。祖封，皇朝议郎，行檀州司马。父晁，朝请大夫、试少府少监、兼濮州长史。其先令问令望，有国有焉。若夫洛浦之容，高唐之质，纤合礼，其象无双；窈窕承家，其美无极。□纳我公之室，遂有一女焉。及居处鸣缣，亟闻雅让。
兼资妇德，复习母仪。所以帷薄雍和，闺门顺序。岂独乍铭秋菊，或颂春椒之盛哉。既而华靴伤年，膏腴美疹。以大历四年五月廿六日终於万年县宣平里之私第，春秋廿有七，即以其年八月八日葬於洪固乡里之原。呜呼。女才二龄，痛其偏露，感今怀旧，抚存悼亡，惜高台之正阴，悲玉树之光落。乃为铭曰：
妇德温柔，母仪恭敬，内外咸穆，闺帷连庆。年华未殒，电隙先遇，虞泉落日，薤露哀歌。风气已悲，松声即古，高唐此夕，应无行雨。
（录自《隋唐五代墓志汇编》陕西卷第四册）
№大历０１０
【盖】
张公墓志
【志文】
唐故河东节度右厢兵马使开府仪同三司试太常卿文安郡王张公墓志铭并序公讳奉璋，其先清河人也。黄帝青阳之後，制狐矢利，因命氏焉。汉丞相炳乎□□□□空焕□後，重芳弈叶，鸣玉锵金，继踵侯王，代不绝嗣。曾祖持节□州诸军事讳元；祖银青光禄大夫行益州长史讳文感；父赠鸿胪少卿讳洪礼；或才当展骥，或佐列专城，并一时□□也。公开国承家，郁为人杰，气自天假，智唯神授。韩淮阴之用武，宜□人伦；国太尉之少文，志扶王室。初，国家西蕃有事，大索戎车，公杖一剑之任，出千夫之特，驱除果决，应变如神。诏授鄯州柔远府左果毅。岁余，转洮州安西府折冲，兼摄本州别驾。公简而能宽，惠而能肃，稍迁右威卫中郎将。收黄河九曲，转授左司御率府率，充关西十将。洎天宝十四年，属胡坚安禄山□构凶徒，窃据河洛。公奋兹忠勇，志剪渠魁。时有认诏公充河东招讨团练等使兼节度都虞候。增秩云麾将军。公於是领所部之众，拒井陉之□，固我汾晋，直摇燕赵。或擒或纵，匪夕匪朝。贼无所施，弃甲夜遁。畏惮如此。
至德中，改授特进、左骁卫大将军、经略副使。自讨邺旋旆，稍加骠骑将军，封清河县开国男，充承天军使。其城即公之所创也。密迩就敌，城孤援绝，公裹粮坐甲，拊背扼喉，当成安必死之郊，断慕容奔丘之路。数承诏命，累践荣班，迁开府仪同三司，试鸿胪卿、清河县开国子，充河东节度右厢兵马使。其年秋八月，改授太常卿，封清河郡开国公。永泰元年，属仆固扇逆，晋人忄匈惧。东连涂水，南跨介山，兼乐平数城，欲为应接。公乃分奇兵，绝粮道，冒死格战，苦彼一军，唇齿俱亡，首尾不救。是以怀恩父子旋有榆次之祸。改封文安郡王，前後食封三千余户。自开元末，方永泰初，破敌收城，其阵不可胜计。近古已来，建功立事，岂有如斯之盛。何功不兼命，数穷於九时之犹享，廉颇闻强饭之名；命也即无，彭越有夷身之祸。大历四年七月廿有五日，薨於晋阳之第，春秋六十有五。便以年九月，葬於北部北万善之原，礼也。呜呼！一篑未就，前功已倾；崇勋将成，天命不借。嗣子朝等，孝思罔极，泣血惊号，恐岁居月诸，勋庸陨坠，刻乎贞石，以志幽明。其词曰：
我公，天资弘量，黄陂万顷，嵇松千丈。卓立不群，英谋内畅，武光摄窜，□魁殄丧。有才无命，昔贤所悲，门戟尽掩，泉扃夜期。晋山之侧，汾水之滨，□惟盛德，千载□追。
（录自《隋唐五代墓志汇编》山西卷第一册）
№大历０１１
【盖】
张君墓志
【志文】
大唐守陇右西使左八监张文绪　夫人太原郡太君王氏　长子朝散大夫试都水使者涓君讳文绪，字文绪，南阳人也。出自轩辕之役，汉留侯九代孙，均居南阳，是为家焉。昔□三皇之时，洎乎隋唐之际，公侯相继，杞梓连芳。曾威，隋正议大夫、泾州刺史；祖忄宣，皇朝散大夫、守□州长史；父智寿，朝散郎，守原州平凉县令；文武不坠，艺业克明，□骥之才，时钦政绩，烹鲜之化，俗荷仁风。
能积善於兆先，果寿□於来叶。幼而有礼，长而增义，素勤王业，数践班荣。终□右西使左八监。倾因秩满，寄居临州狄道县。去天宝八载遘疾，卒於□□宅，权殡县北。自属ㄈ扰，海内流离，诸子征东，亲姻星散。後因子任，□□雁门。
夫人太原郡太君王氏，先祖周灵王太子晋之後。冠盖相承，详诸谱谍，世莫能纪也。时因子任，扶侍於晋。大历初，＊於代州唐林县，春秋七十有八。长子涓，忠孝并备，德义无双，□□孤遗，每存慈惠。累转加拜朝散大大，试都水使者。
以大历四年八月廿二日＊於唐林县。次子庭，异乡独官，举翼难成，念衰祸之偏□，恨负天之何罪。呜呼！属西戎尚□，尊灵远寄，迁举靡遂，攀号溃心。空招万里之魂，望就九原之宅。以大历四年十月九日，葬於北□□□平原，礼也。生事以礼恺，死葬有期，攀号痛切，永隔长辞。其铭曰：
□□金钩兮锡我氏，联貂弈叶兮继未紫。右龙山兮□□□□，魂兮归来兮可安此。
（录自《隋唐五代墓志汇编》山西卷第一册）
№大历０１２
【盖】
大唐故杜府君墓志铭
【志文】
大唐故右领车卫仓曹参军杜府君墓志铭并序　吏部郎中兼侍御史米乘撰殁不朽者才也，久而彰者德也。如杜府君仕未通，年不永，而礼让□迹，蔼其芳香，词赋遗音，铿然金石。则才兴德者不其盛欤？府君讳，字钊，得姓始於杜，因官徙於濮。曾祖讲义宽，苏州司马；祖讳无忝，梓府刺史；考讳兼拯，江阳县令。府君生则聪悟，幼而颖拔。开元七年，进士擢第，解褐授襄陵县尉。
晋州良牧贾公曾则词艺之宗，太原节制张公嵩有环奇之量。贾则设榻以邀之，张则开幕以翘之。人谓二公能举善矣。寻丁江阳府君忧，外除，署朝邑尉。俄丁太夫人忧，终制，参环卫庶子□公彦冲廉河南，以公为支使。尚书裴公先之镇东洛，以公为判官。此所谓交於五府也。呜呼！不测者神，罕言昔命，孰主张是，如臧仓何！以天宝二年五月八日怛化於东都建春之私第，享年五十有一。稿窆於柏仁原，权也。夫人荥阳县太君郑氏，即礼部侍郎温琦之女。高堂就养，因子受封；闺门传训，克家成德。自书契之後，深入□门；及□寝之辰，顾有理命。变周公之礼，幽隧不同；道释氏之教，灵塔斯起。嗣子大理评事昶，秀而不实，中年即世。次子监察御史颖，易州司马永，乡贡进土季伦，大理评事顺休，有游夏之交，有曾闵之孝，周旋遗旨，建塔□龙门西原，以大历四年十月廿七日□迁旧茔邻於塔次，庶神理之通也。公之季父前执政故礼部尚书，顷在钧衡，每谓公为家之瑰宝，其为太□□知也如此。公之堂弟今执政门下侍郎，且□翰飞。公常目为国之梁栋。其知於大贤也，又如彼。不然者严中书、李北海与公为□□须王贾之洞鉴，裴张之交辟，岂诬也哉。哀哀孝子，毁甚乐棘，猥而求蒙，见叙事。
铭曰：
粤我裔祖，得姓於杜，因官徙族，遂居於濮。门□清白，出入侯伯，□礼尚赋，联翩宰辅。猗欤府君，幼而能文，百战皆全，一枝然。仕於晋卿，厥声载扬，莅彼冯翊，无坠厥职。参平环卫，名公之休，壑舟其迁，艾服之年。龙门峻テ，不骞不崩，伊水周派，万古千秋。此□可陟，孝思罔极，兹川可纪，□思不竭。
（录自《隋唐五代墓志汇编》洛阳卷第十二册）
№大历０１３
【盖】
大唐故薛夫人墓志铭
【志文】
唐前滑州白马县尉柳公夫人河东薛氏墓志夫人姓薛氏，河东宝鼎人也。其先历在前史。曾祖洽，皇左清道率府长史；祖郑宾，皇棣州刺史；父家丘，皇汝南郡参军；皆当代衣冠，挺生杰出。夫人禀性贤和，柔顺令淑。年十三，归于柳公。必属国家多难，遂与公蓬居河朔，客於赵州。以大历三年遘疾，终於柏乡县之私第，春秋廿。有子一人，年将始龀，未能及礼，凡有丧事，即柳公主大。恐陵谷之推迁，遂刻石於泉户。以大历五年正月廿一日葬於偃师县首阳原之先茔，礼也。时尚节难，家途壁立，多不备礼，乃记年月而已。
（录自《隋唐五代墓志汇编》洛阳卷第十二册）
№大历０１４
【盖】
大唐故高府君墓志铭
【志文】
唐故金州刺史兼诸军事充本州团练使金紫光禄大夫试太常卿上柱国渤海郡开国伯高府君墓志铭并序公讳弘谅，字内抚，京兆人也。唐功臣之贵，即长安之勋庸；全唐博物之贤，开府之弟仕也。有□淑德，重光相袭。曾祖讳，皇左武卫大将军；祖讳憩，皇左武卫小郎将；父讳淮达，皇秦州都督兼诸军事上柱国；即公之第三子也。含章待价，懿美成德。策名以光乡党，树善以嗣其□□。水击空衢，掉摇云汉。何期志气未满，褰旗□焉。以大历五年十二月廿八□终於万年之私第，以岁月不时，未迁窆也，时年有七。干蛊之子，克树勋庸，褒善识功，恩荣泉壤。夫人李氏，曾祖讳□，不仕；祖讳□□，皇左领军卫大将军；父浩川，皇大同军兵马使、兼知九姓部落使、左金吾卫大将军。夫人之贤，比孟母之德□□。先於府君之殁也。
誓守柏舟，训子侄以义方，敦亲族以盛礼。□道德则众合家人。罕□无方，享龄有极。大历三年五月廿七日终於万年之私第，春秋有五。以大历五年十月廿八日合葬□原，礼也。地接终南，渭川如带，青乌相兆，食墨而右之。嗟生青□而不驻，念稚齿而无伸。松扃之下，永闭於鸳鸯；大＊之间，□□于鼓吹。嗣子广晏，茹条泣血，块居丧，莫申罔极之哀，遂伯叔营宅兆之礼。铭曰：
回眺平原，龙蹲龟伏，王公卜兆，山门是□。垅门有霁，松扃晓寒，一沉剑匣，双栖□鸾。干蛊有子，树勋筮仕，恩沾松贾，光生邑里。刊石作记，用傅千祀。
（录自《隋唐五代墓志汇编》陕西卷第四册）
№大历０１５
【盖】
刘公墓志
【志文】
□□□□□□□□□□□□志铭并序□□□□□□□□□□□□□满擢秀桓泉时□□□□□□□□□□□□□□□择官寮声政甚高□□□□□□□□□□□□□卫翊府中郎将赐紫□□□□□□□□□□□□丞业德为代之精灵才为□□□□□□□□□使所推，登坛誓师，分阃衔命，拜□□□□□□□□知步军将旦忠不离其君，孝不遗□□□□□□□赴於幽州，水激而上，冀欲鹏搏遘厉，□□□□□□占卜莫测，岐鹊不医，年七十终，榷厝於□□□□□呼！祸淫福善，天监孔明，在於斯人，报应何□□□，□标凛凛，威严忄栗忄栗，笃於孝友，听於言信，朋友□□，□吏怀恩，宽猛自调，温恭允克，子自後清恪□□洁廉官政，训练土卒，授钺专征，功超古今，声盖宇□，□拜鸿胪卿知良乡县防捍将，兼四将都＊。虽即身高望於一国，名位列於九卿，□积毫心，不舍昼夜，哀恸悲思，涕泣连连，食寝不安，□□其措，遂卜□日归榆，择胜地，葬於长川，左临桓水右带怛居，前瞰灵山，後负城郭。又恐桑田变海，□谷陵移，刊石勒铭，长为不朽。其铭曰：
弈弈华胄，威威盛德，孝友承家，公清述职。皇天不造，哲人何先，一闭泉壤，□岁妫川。
大历六年正月十八日建（录自《隋唐五代墓志汇编》河北卷第一册）
№大历０１６
【盖】
大唐故朱府君墓志铭
【志文】
唐故左武卫泽州安平府折冲都尉吴郡朱府君夫人冯翊县太君雷氏墓志铭　朝议郎守沁州别驾赐绯鱼袋衡履清撰太君字定真，中部人也。曾祖庆之，任□监丞；祖宽，左卫率□府长史；父匪石，云州参军；皆承家席宠，世有令名，厥绪斯弘，累亲□茂。太君生忠孝室，稿柔成性，适於夫子，贞节逾彰，三从之诚，有闻，四德之能克备。始府君初逝，有六子三女焉。缘遭罔极之哀，复属艰难之岁。太君保称名教，终始礼经，勖之义方，申之远大。咸成德业，各就班荣，盖惟标准宜家，岂独光昭主馈者矣。所以男荣女贵，光曜里闾，朱紫盈门，郁为贵族者也。呜呼！养而不待，遂遘疾於弥留；生也有涯，奄归魂於大梦。大历五年五月十日终於细柳里，春秋六十有七。
明年十月九日，合於折冲府君之旧茔，细柳原也。长子光朝，朝散大夫、前行泗州长史；次子光瑶，左卫兵曹；次子良，次子良，并果毅都尉；次子良，持戒出家；次子良珍，授官别将。长女吴县太君。次女吴兴郡夫人。咸同曾子之哀，绝浆七日；遵周公之制，合葬幽坟。长女婿，别驾高仙童，佐理外台；次女婿王守仙，特进，兼卿，荆南总兵副节；小女史氏，不幸早亡，女婿史文斌，开府兼卿，玉阶侍卫；并皆英杰，咸曰忠臣。祭送悲哀，实惟半子者矣。送终之美，莫□於兹。恐陵谷之将移，琰琬以为记。铭曰：
太君邕邕，克荷贞节，乃祖乃父，传乎素洁。女适荣门，男迁贵列，尊卑顺序，中外和悦。子贵母荣，朱轮绣，宜其享寿，景福无竭。受贯平轩，始终靡绝，如何不，奄从祸殁。孤胤柴毁，诸亲惨切，溟灭旧茔，日时新设。玄扉既掩，素幕空截，唯有徽音，存乎不灭。
（西安碑林藏石）
№大历０１７
【盖】
失。
【志文】
唐故夫人颍川陈氏墓志铭并序□最夫妇之道，□首婚姻之义，阃仪闺范，世罕其人。弟其膺之，今见夫人矣。夫人陈氏，颍川人也。其先衣冠问望，经济谋猷，岂假缕陈，备存方策。夫人家承孝友，性禀谅柔，言必待时，动合於礼。年甫初笄，适于南阳张氏。齐有而组纟川合则，洁□而浣濯无违。虽孟光班氏，＊如也。呜呼！吉凶倚伏，孰测其由。将福善之可凭，竟与仁而虚讹。忽婴疾绵历早霜，药物徒勤，膏肓不入，以大历六年十月五日终於旧居坊之私第。以大历七年正月三日殡於府城北金城村二里新茔，礼也。有嗣子望芝，汾州介休府折冲，次子金子，泾州四门府折衔；绝浆泣血，叩地号天，敬考蓍龟，俯从先逮。刊夫琬琰，庶表泉台。铭曰：
帝城北兮豪岫巅，据厚地兮眺长川。□卜筮兮启幽埏，藏令淑兮奄穷泉。德音□止兮藉藉空传。
（录自《隋唐五代墓志汇编》山西卷第一册）
№大历０１８
【盖】
唐故王君墓志之铭
【志文】
唐故太原王府君并夫人北海元氏之铭并序君讳珍，字奉珍，太原人也。远祖因官，遂居此焉。曾祖上骑都尉讳□；祖陪戎校尉守翊府翊卫元贞；父奉珍，守上柱国。文武兼著，德行双美，宇量可观，风神莫比。言为大范，信则人轨，未尽如山，何惊逝水。春秋五十有七，以广德元年二月廿一日终於家第。夫人元氏，体包四德，道冠七翩，柔姿允着，淑举克宣，操频王氏，本谓终天，谁云一代，淹弃千年。春秋六十有一，以大历七年岁居壬子三月壬午廿一日壬寅，遂迁措於府城西南三里平原，礼也。其地东观壶□，西附漳滨，南望羊头，北看陇谷，四候极目，居势安坟。嗣子陪戎校尉守右骁卫翊府翊术安国，恐桑田海变，陵谷迁移，故勒幽铭，乃为长记。其铭曰：
议不移贰，行即归一，时推领袖，久不故实。临人强干，方期捧日，苍云断续，寒山郁律。漳水之宾，金桥之侧，泉路长扃，刻石贞吉。
（录自《隋唐五代墓志汇编》山西卷第一册）
№大历０１９
【盖】
失。
【志文】
元从朝散大夫行内侍省内常侍员外置同正员上柱国赐紫金鱼袋孙公故妻彭城郡夫人刘氏墓志铭　　朝议郎试兖州别骂韦多撰彭城郡夫人刘氏，九兄福游，随、饶两州刺史；十一兄福仙，左卫将军；七姊鱼军容之妻，国夫人也；八妹即行内常侍孙希严之妻也。淑女弘德，妇礼光门。
少□舒颜，俄青春之不驻；何期此苦，与亲戚而长分。□未遥，魂沉碧浴；鼓盆而泣，梦哭荆簪。享年三十有八，终於京兆府万年县来庭里之私第。孝息子贵、子昂，悲生薤露，气竭而摧。有叹绝浆，哀哀泣血。以大历七年岁次壬子七月廿三日壬寅，葬於青门之东，川之西，长乐原之礼也。冥魂幽宅，俯我先茔。食墨而占，得应连山之□；龙盾振响，永谢幽泉。乃为铭曰：
夫人逝兮绝音徽，鼓盆歌兮恫苦悲。南陔哀兮泪霏霏，兄姊悼兮伤少离。穷泉瘗兮启无期，丧家宝兮痛依依。冀表千秋兮此地，孤垅万岁兮＊＊。
（录自《隋唐五代墓志汇编》陕西卷第一册）
№大历０２０
【盖】
大唐故段府君墓志铭
【志文】
唐故凤翔观察使神策行营兵马上都留後段府君墓志铭　朗议大夫前慈州别驾从庭训山涵玉而川润，君有德而臣良。则我唐故金紫光禄大夫、试光禄卿、兼颍州别驾、上柱国姑臧县开国侯段公名晏，亦字也。公出自颛顼之後，陇西郡人。远祖因宦，徙居洛邑，今阳人也。弱冠之岁，经史博通。属国步艰危，从戎弃笔，文武备体，忠义资身。在幕掌记，判曹人奏，献敷军务。官从累任，自致云霄。
主辅□三朝，位兼半刺。顷使主交河郡王兼御史中丞李公尹府凤翔。公乃上都留後。谁为{任鸟}栖衅起，蚁斗祸徵。更梦两楹，木年知就，命童易篑，适顺处时。
公春秋有七，以大历七年四月十三日夜终於京兆崇仁里私第。嗣子伯英，志学之岁丧天，摧绝处女，中殇□祀，擗地糜溃。夫人汲郡尚氏，号天泣血，气竭恸哀，抚对孤冲，肝胆荼裂。谁为欢游之馆，今闻薤露之音；歌笑之堂，俄变凶庐之所。亲姻号慰而驰，宾朋予恸而脱骖。卜筮协从，宅兆将厝。以其年十月廿六日迁殡於京万年县崇义乡□姚村，礼也。迟盾车而不返，乐孝泣号路何归。
思纪在能，铭石於永。其词曰：
文明兮俊人，挺生兮王国。秉操兮忠贞，孤标兮迥恃。其节兮匡难，其仪兮不忒。问望兮□□，楷模兮士则。天命兮未永，日沉兮昧黑。曾靡兮＊遗，事从兮灵殛。适顺兮有往，神理兮无惑。勒石兮为铭，永存兮盛德。
（录自《隋唐五代墓志汇编》陕西卷第一册）
№大历０２１
【盖】
唐故折冲冯君墓志铭
【志文】
大唐故昭武校尉守汾州介休府折冲都尉上柱国冯君墓志铭并序君讳昭迁，字迁，以其先信都人也。远祖因官，寓居上党，今为上党壶关人。
曾祖庆，祖师行，父道济，并乐天知命，养素丘园。君戒慎谦和，温恭克让，依仁游艺，抱质怀文。顷遭艰虞，中原多难，橐展用，官赐远临。复以性正心平，如茎无二。府主志忧疲俗，精择其能赋敛委之，果当所寄。何图善者无寿，奄至凶衰，春秋五十有一，以大历八年十一月十日终於依善坊里之私第。盛年仓卒，孰不痛心，闾巷伤嗟，违迩叹惋。府主念惜，立案议能，绐官钱廿千文，以充斋殡。既彰忠勤之操，复表恤下之恩。孀妻太原王氏，跪捧□惶，肝心屠裂。即以其年闰十一月八日，葬於州城西南七里先祖旧茔平原，礼也。嗣子荣，哀缠风树，痛贯五情，嗟白日之长辞，恨幽泉之永隔，泣血刈面，号叫恸天。恐岁月迁移，桑田变海，刻石纪德，庶不朽焉。铭曰：
禀气温雅，用性谦柔，孝行无比，贞廉莫俦。其一。恂恂乡党，清慎公门，官兮答效，赏兮酬勤。其二。生兮若浮，死兮若休，铭文贞石，以纪千秋。其三。
（录自《隋唐五代墓志汇编》山西卷第一册）
№大历０２２
【盖】
琅琊郡王夫人墓志铭
【志文】
大唐赠琅琊郡夫人王氏墓志铭并序夫人家本太原，以世享稍食，代迁居室，乃今为恒州城县人。曾祖聿，皇大理评事；祖父谦，卫州汲县令；皇考钦质，上柱国；俱蕴才德，一时知名。夫人则上柱国府君之第九女也。天资丽容，神假攸伎，举中音律，动谐威仪，由是笄午从我成德节度、尚书左仆射、陇西王宜焉。初□葛ぱ之附，次备轩悬之奏。
而宠匪渝则终，位不当夕，柔顺禀性，贞专在心，克和庶类，不苟其色，逶迤车舆，被服纨素，居有元戎之顾，封有夫人之号。何贵也靡极而寿也有涯？以大历八年十二月一日遇寝疾，殁于崇儒里之私第，享年卅有四。呜呼哀哉！身居荣而寿不永，华正开而其本折。恩牵举族之恸，眷感元戎之。虽果以つ木，而鲜于椒房。有子一人，试左领军卫仓曹参军曰辅□。才胜，号擗遇礼。春秋祭祀，唯此而已。卜其窀兆，叶彼龟筮。以明年二月廿七日归葬于恒州城东北五里尚德原，礼也。丧事皆官府之给，奠酹兼端揆之设。容艺自负，存亡有光。惧更变年代，高深陵谷，遂刊石为志，志于窆中。其词曰：
漪欤夫人，灼灼其容。克备厥伎，从于我公。荣也何甚，命也何短。花落其实，月不逾满。永闭泉台，空悲箫管。
（录自《考古与文物》一九九一年第五期）
№大历０２３
【盖】
失。
【志文】
大唐故秘书郎席府君夫人弘农县君杨氏墓志铭并序　席氏外生清河崔倬撰夫人讳云，弘农人也。曾祖纶，皇银青光禄大夫、吏部尚书、中书令，谥曰孝。祖思景，正议大夫、虢州刺史。父正名，皇朝散大夫、宋州单父县令。夫人执孝义大节，艰贞始终，德不符寿，九族所哀也。至如修礼闲邪，处丧着感，固可增辉史传，垂式闺阃。以其美不逾域，人□得闻，殁而彰之，以旌不朽。夫人生而聪敏，髫而干蛊。属文博古，极奥穷妙。年九岁，丁内艰，终鲜兄弟，亦寡姊妹。主丧奉祭，自单父卜宅于北邙山而堋焉。侍需于途，行旅流涕；恒临于家，邻里撤乐。由是宗彦以重焉。家臣以材戴焉。数岁，又丁父叠，毁逾前罚，以哀无所诉，身无所怙也。罄鬻簪珥，以骨窀穸。飞旧阡，启坟以窆。人谓有孝子矣。迨且斩外除，哀号罔极，哀无易素，首不复饰。以孝行著，归于伯舅。
以敬事长，以惠抚下，宗族致和，室家□宜。伯舅初娶于韦，生四子而殁。舅氏以子幼偏露，恒必视其食置寝，及後无之，或□曰：其忘乎？舅曰：非也。昔者无可任，常恐枉横。今察继母慈加己子，衣食准节，顺时遂性，夭乃命也。孰忧命乎？则稚齿忘露，臣妾敬德矣。舅氏时为河南府功曹，属大盗起幽，济河溃洛，及贼卒奔殪，尽室如秦。秦之第宅为武臣所夺。夫人辇以诣门曰：席氏不幸，殁寇几毙，彼苍悔祸，得见生还，累路称嗟，速赞行迈，谁谓税驾，不知所入，提挈男女，冻露逆旅。义士岂有幸灾而重伤乎？妾夫有罪，国有常辟，若免於罪，何辱命也。於是言感武臣，即日迁徙。君子曰：言主荣辱，散於此乎。舅氏俄授秘书郎、兼摄虢州朱阳县令。未几，河洛再陷，关辅大恐。交兵建燧，群盗蜂起，舅氏以忧愤即世，四子歼逝，夫人独主大祸，永昼号哭，上达昊天，下彻穷泉，乱不易哀，节感异类，遗老救丧，劫虏避门矣。时当天下汹汹，人不敢护骨肉，茹菜偷生，投莽藏形，而能设位＊幕，布奠灵帐。以哀忘食，以感□□，古今所稀有也。而由采贾沐椁，艺麻为，夙夜修备，哀仪无阙。迨孽殄路通，灵需□□，□榛轨险，自虢达洛，葬龙门山之北趾，遵遗言也。先是：倬外祖父公有清德垂世，属为乱代，茔碑未立，及反葬龙门，乃□曰：事舅未毕，姑缓死以济。於是智以运财，严以肃下，耕荒储粟，出於家力，则勤不匮矣；亲族吉凶，皆预吊庆，贫则之，孤则养之，刖亲附惠矣。以家安亲睦，克终建碑焉。返而曰：殁无恨矣。遂於龙门茔域，溉柏扫墓，启手待终而已矣。树有鸠鹊合巢，室有玉芝荐生，虽谦不闻瑞，盖天鉴孔明也。因遘疚大渐，召崔氏女遗嘱，咸宜命倬为志。以大历九年五月十七日，终于河南县敦行里之私第，享年五十有九。崔氏女泣血主丧，毁瘠过礼，罄家举事。以八月廿七日葬于＊圭乡望春原舅氏坟□东，从理命也。以倬瞻于外族，见知言，衔涕操简，纪事幽壤。铭曰：
坤元克贞，体柔动刚，县君禀性，播烈含章。移天事天，竭力罄节，鸡鸣风雨，松劲霜雪。雾苦□深，泉澄智澈，孝义始终，如环无缺。抚下以肃，字露以仁，他人敬德，况乃所亲。家陷大盗，时清西镐，高计出危，正辞迁暴。积彼滞穗，建于丰碑，力成艰难，大鉴显思。殊鸟合巢，灵芝荐产，旌表节妇，光昭史简。瞑眸无恨，启手待终，哲人之愿，彼苍遽从。少女哀哀，纯孝所袭，罄家奉葬，血垂骨立。伊山北阜，洛水南，地显冢高，聚柏横云。千秋已矣，敢斯文。
（录自《隋唐五代墓志汇编》洛阳卷第十二册）
№大历０２４
【盖】
失。
【志文】
杨府君墓志兼序府君杨侯讳秀，门流庆也。自有令德，栖迟下寮。官至有唐守金吾卫石州善训府别将。呜呼！梁木斯折，哲人其委。以大历七年十二月廿二日卒于私第，享年七十三矣。夫人郭氏，亦鸿妻之徒也。实佐君子，时称淑媛，松萝兼往，琴瑟皆亡。双归玄宫，在此宅兆。令子英奇等泣血安厝，礼也。幽圹一闭，遂为万古。用为铭曰：
春兮秋兮，生兮死兮，兹双魂兮，同万古兮。
大历九年十月十九日男扈从登仕郎行内侍省掖庭局监作上柱国英奇建（录自《隋唐五代墓志汇编》陕西卷第四册）
№大历０２５
【盖】
大唐故李夫人墓志铭
【志文】
大唐故陇西李夫人墓志铭并序维大历十年二月十日，赠博陵郡君夫人年五十有二，遇疾终于布政私第。以其年四月八日，葬于万年县原，礼也。夫人其先系谱牒，号为甲族。祖海通，扬府长史；父福延，唐元功臣、左金吾卫大将军、赐紫金鱼袋、上柱国；皆文武不坠，声名当世，冠首古今，不可载而言也。夫人笄于颍川陈府君，乃归蒸尝，宜其室璋，余绪诗礼。温柔淑慎，而六亲克和；驯衽贤能，则四德钦美。积善宁辅，皇天难忱，因疾遘凶，降年不永。呜呼！华哀一夕之役，白驹追过隙之感。
移天义重，罔极恩深。嗣子实应军衙前射生副将、扈从功臣、朝散大夫、试太子洗马、赐紫金鱼袋、上柱国神等，皆号天罔极，泣血增酸，就扇枕而偏悲，思风树而永慕。悼亡抚疚，魂销神伤。幽明殊途，前後相痛。刻石铭纪，哀如之何。
其词曰：
夫人系谱，派远源深。夫人俭德，氵服荆簪。遭命不永，叹哀阴。宜家之范，特冠斯今。呜呼松贾，万古成林。
（录自《隋唐五代墓志汇编》陕西卷第一册）
№大历０２６
【盖】
大唐故程公墓志之铭
【志文】
唐故元从朝议大夫行内给事大盈库副使广平郡开国男上柱国赐紫金鱼袋程公墓志铭并序　终南山人东平吕巽文君以择材用贤，臣以效节奉主，入侍玉，出辞金门，使于四方，必达专封者，则广平程公达人。公讳希诠，河南府长水县人也。祖会，内常侍。父宗，内给事。并忠勤继迹，翊辅圣朝。公幼而聪慧，长而博达，以子弟见称，早蒙推用。
顷尝从骠骑朱公入蕃和九姓，因平拔悉密，使迥，以功授掖庭□监，赐绿衣焉。
公始初官时年卅，正当立身之岁，爰合孔氏之文，俄又累迁掖庭局令。公事上惟勤，抚下能厚，无矜无殆，有始有卒，又改内谒者监，兼知内仆事。公处事惟平，居务必简，故能摄此两职，公道一成。至大历初，授朝议大夫、内给事，仍知省事，赐徘鱼袋。朱服银章，饰躬辉映，更知省务，侪类共瞻。夫出合＊，迁□超郡，类入云鸟度，常自孤飞。俄又奉使剑南宣慰，公傅我皇命，□郡悉安；宣慰众人，咸欢圣泽。所谓言能折理，抚顺人心而已哉。特加上柱国、封广平郡开国男，食邑三百户。公勋封已高，食邑又广，进不矜大，退惟守谦，又因元从赐紫金鱼袋，仍知大盈库副使。公以翼奉之勤，恩加金紫，以天府之积，副守惟坚，故能久惬君□，□诚臣节。悲夫！公之运也，虽有尊官，而无永寿。以大历九年冬十二月廿八日遘疠卒于长安修德里之私第也，春秋五十有六。夫人陇西郡君李氏，孀泪枕苫，追念无及。长子如、次子朝进、次子掖庭监作如宝、次子内府丞如ギ、如斌等，咸扶仗体羸，攀号摧绝。又以十年秋八月廿三日迁坦葬于城西陇首原之礼也。北临古苑，南近国门。悲风萧萧，常漂绿野；钟鼓浩浩，或振隍城；哀彼代人，奄兹泉路。前夫人弘农郡君杨氏，先公早亡，今合葬就迁，终其礼。恐陵谷改移，遂刊石刻铭，存其不朽。其铭曰：
唐尧之代，左右多贤，惟公累德，忠表相传。入居近侍，出使遐边，抚宁蕃邑，勋秩频迁。副守天库，国货殷填，荣任久著，出纳恒专。寿何不永，奄此遐年，卜居葬地，择胜高原。先室杨氏，殁在公前，后室李氏，修兹作焉。新骸旧骨，双瘗于泉，惟铭记德，刻石凭坚。
大历十年岁次乙卯八月壬戌朔廿三日甲申（陕西西安碑林博物馆藏石）
№大历０２７
【盖】
失。
【志文】
唐故遂州良史王公名钧，太原祁人也。自周灵王太子晋，世有令名荣位。曾祖文霸，监察御史；祖宏之，金部员外郎；父悌，司门郎中、齐杭二州刺史。公聪达，信宿读礼记，览无遗。以名家子经明行修解褐，补绛州曲沃主簿，转宋王府参军、虢州主吏掾、仙州方城长、寿州司马，恩贬夷州词曹掾、蜀州廪曹掾、利州司马，诏加朝散大夫，领长史。享年八十一，以大历十一年岁次丙辰二月己未朔十五日癸西窆于东都北邙原牛保旧茔东三里。夫人范阳卢氏，先公倾殁，俟时迁。长子淇，时危遇害。二子沐，监察御史。三子澡，明道经登科。四子氵利。呜呼！上天降祥，永公福寿，才大而不及公辅。命矣！（录自《洛阳出土历代墓志辑绳》）
№大历０２８
【盖】
大唐故张府君墓志铭
【志文】
已泐。
大唐故（下泐）使赐紫金鱼袋（下泐）检校祠部郎中兼侍御史（下泐）
君讳□□，字浑，望本南阳，因官居陕，今为陕（下泐）大夫蔚州刺史；考守□□云（下泐）文武不坠，忠孝克彰，大名茂实，纷纶於（下泐）父守□□□中奋□然□威略，扫边□之氛，□玄宗（下泐）十数年间，烽候□起。赏崇魏降之乐，荣佩□□之（下泐）以为美谈。君傅□考之纯懿，有先伯之智勇，善容□美，□□□□，而（下泐）落落而寒松之标□□，自恒王□谘（下泐）拜卫（下泐）书武出镇西蜀，表君彭州别乘，充灌（下泐）之节，世君恸哭罢归。时阳城王河东卫公曰：伯玉，（下泐）有方邵之德，君翔而後集，通谒辕门，奏太府卿，参以军事（下泐）於□谈矣。居无何，牧於万，迁於忠，并兼本州团练守捉使，（下泐）於坐啸矣寇盗息，廉让兴五是歌。二夭斯□以大历乙卯□□□□月之五日暴疾，终於忠州□官舍，春秋有五，呜呼！如□□不寿，慈善者无望於苍苍□乎！君前婚太原郭氏。郭氏卒後，□河东裴氏，朝散大夫、国子司业齐闵之女也。深於内则，干於中□，均养□子，率由一心。君之存，敬以和之；君之殁，哀以送之。诱掖（下泐）护越三峡湍濑，冒万里险艰。以大历十一年三月廿四日（下泐）于东都河南县北邙山之先茔，礼也。长子迥，次子建，幼子遵等，哀□夫人之命，恳徵墨客之词。铭曰：
□□使君兮义藏□英，白日犹早兮青春正荣。魂（下泐）城，死而不朽（下泐）
（录自《隋唐五代墓志汇编》洛阳卷第十二册）
№大历０２９
【盖】
唐故殿中监张君墓志
【志文】
范阳张公讳光祚，字光祚，余单人之美者，晋司空茂先之後。曾祖王父讳政，祖讳仁，父讳恽，并以儒行着名乡党。公在襁则惠，为童寡词。七岁通两经，十五诵三略。或佩击剑，聚萤握锥。颜如渥丹，舌若惊电。妙年以纵横术干二千石，奏补易州满城县丞。词泉学府，陆贾每游于公卿；南食封侯，梁竦亦劳於州县。复以尺书献亚相朱公，公纳之。知公有孔明、子布之英略，端木、仲由之辩勇，委充入勃海使。外门，远亻敫通，还加银青光禄大夫试殿中监，尚肤公也。
又充节度留後押牙，辕门肃若，宾从有序，每达君命，宣惠和使，三军之人，如挟纩矣。大历十一年冬，我师之下扶阳也，属贼臣构患，轶我西鄙，公挺身抗节，以卫主君，义不全生，贞在必死。时年有六，其年十二月八日，＊於戎阵，则古之立功立事、惟贞惟孝者，卞壶、嵇绍，独何人哉！呜呼！孀妻弱子，徒沥胆以难望；介仆家臣，将纳肝而何补。王事委命，司门给＊，悉云曳曳，引飞而还乡；野树萧萧，韵悲风而勋泣。夫人天水赵氏。敬姜昼哭，菜妇称贤，家乏斗储，贫无以葬，数女未适，孤见尚孩，人生至艰，孰甚於此！公之初服也，袭隐於大宁山，与山人王道、徵君朱顺更相唱和，有手集数卷行於代。维明年岁次丁巳二月癸末朔二日甲申，葬於涿州城东北五里向阳乡之原，礼也。护丧事者良牧，缟者元戎，府寮落奠，同人执绋，吾所以哭之恸，故斯文以志之。铭曰：
於惟张君，承家贞信，累叶载德，庆锺斯胤。辩如电激，才若峰峻，英挹泉氵亭，罕窥墙仞。武为铁伐，文以玉振，远亻敫通蕃，当牙取浚贼臣伺巢，结尔边，卫主投诚，张忄冒刃。名欺注牒，身陷戎阵，如何如何，彼苍不＊。
国列鼎俎，伫为盐梅，有时无命，亦孔之哀！藏舟夜壑，埋剑泉台，九幽地何时开？一代功名安在哉！（录自《隋唐五代墓志汇编》河北卷第一册）
№大历０３０
【盖】
大唐故高府君墓志铭
【志文】
唐故中散大夫试少府监高府君墓志铭并序公讳义忠，字义忠，渤海人也。奕叶继世，重光济物。曾祖冠先贤之旨，子孙袭昔年之庆。公幼而从文，弱不好弄。属胡寇勃乱，梗窃河洛，四方鼎沸之际，万姓涂炭之役。公乃杖仁信，秉谋略，不出户而荣耀朱紫，居宴安而继袭礼乐。
转定违将军、守左威卫大将军，迁中散大夫、试少府监。则知林茂者根固，德厚者人归。晏婴居市，不易清贞之节；颜闵处仁，不冒岁寒之性。不然何以云曳雾集，人悦子来。呜呼！生也有涯，岁不我与。以大历十二年八月十五日寝疾，终於东市署私第，春秋六十五。以其年十月七日葬於万年县祟义乡，礼也。仲子承务郎、试左卫仓曹参军晋岌，哀以泣血，孝以绝浆。敬陈辟踊之礼，以展幽明之隔。用刊贞石，恭为铭曰：
山岳降灵，长河孕质。不＊不昧，惟精惟一。贞松□庆，泉台无日。黄云片片瘗孤魂，白杨日暮空□□。
（录自《隋唐五代墓志汇编》陕西卷第一册）
№大历０３１
【盖】
失。
【志文】
大唐故天水赵府君墓志铭并序公讳悦，字承悦，天水郡人也。其先出自帝颛顼之後，圣贤胄裔，枝派繁广，或出或处，以官以邑，保姓受氏，盖非一焉。始祖汉武之世，为上谷郡太守，封易川王。子孙因而家焉，今为范阳郡人矣。晋太子太博、御史大夫即先祖也。祖讳元琰，轻傲荣禄，樗散丘园，贞白自居，琴樽取适。考讳冬日，不忝先志，恭佩庭训，高尚其事，不屈王侯。信知积善之家，必有余庆。公天赋厚德，神资正性，即之温润，望之邈然，器宇恢雅，智量宏达，总百行以立身，游六艺而成业。
信有黄金之诺，言无白之玷。喜愠不形於色，未曾违忤於人。肇自弱龄，孝友纯备；恭事厥长，若奉君亲；庭无言，其志弥笃。复以施惠不倦，乐道忘疲，家置禅居，堂悬宾榻，高人信士，投诣如归。时议以为蓟北有孟尝之家，桑门得东道之主。由是远近推先，闾里钦异，以为孝悌忠恕，为方之最也。足可以激励薄俗，奖导後生。奈何死生在命，修短有涯，疾起膏盲，奄辞人世。以大历十二年二月十一日终於蓟宁里之私第，享年六十。四郊陨涕，万井衔悲。即以其年岁在丁巳十月己卯朔，十九日丁酉殡於蓟城东南燕下乡之原，附先茔之侧，礼也。
弟承光，自幼相成，至于垂白，难兄难弟，惟友惟恭。呜呼！荣罢连枝，痛亡手足，天伦之，何恸如之！夫人京兆杜氏，贵族高门，婉娩淑慎，孀居介节，蓬首棘心。有子二人，长曰良弼，次曰良贲，茹荼泣血，毁瘠伤於草木，哀号感於鬼神，罄竭家储，用充丧事，可谓孝之终也。恐千秋万代，陵变谷迁，将刻石纪功，取诸不朽。铭曰：
归葬伊何兮燕台侧，愁云惨日兮黯无色。黄泉白日兮鬼为邻，窀穸幽冥兮□何极。桑乾曲，蓟城隈，东流逝水兮无时回。
（录自《隋唐五代墓志汇编》北京卷第一册）
№大历０３２
【盖】
失。
【志文】
唐故定远将军守右领军卫潞州八谏府折冲都尉冯公墓志铭并序君讳术，字晏然，袜陵人也。其先受邑于魏，食菜冯城，自子傅系，因而命氏。曾祖＊，大中大夫、守沂州刺史；祖涛，光州别驾；父均，幽州范阳县尉。
君即范阳第二子也。君优游帝里，交结王侯，习六艺无亏，呈百发有中。累迁游击将军，守汝州龙兴府折冲都尉，赐紫金鱼袋、上柱国。君侍宦范阳，遽□□罚，太夫人卜居河朔，择□满城，既积孟轲之德，必增吴起之□。母因子贵，其若是乎？洎太夫人有羸老之忧，君馈药无，寝疾□□日矣，属纩於湖城□君棘心（下泐）兮，杖桐泣血，朝夕米□溢三，周其岁星。制阕，又拜定远将军、右领军卫潞州八谏府折冲都尉。元勋受於指掌，嘉会集於弹冠，铁衣虽脱於塞垣，银鞍未归於□□。闻之德至高者，愚夫所忌；容至美者，丑女所憎。白□而何莹？黄金坚而披铄，春秋五十有四，以大历十二年八月□□日为群邪所谤卒。悲哉！夫人娄氏，故彭州司马第十九女也。称□亡人，哀哀昼哭，崩城之感，可同年言。
君一昆二侄，西鹤东周，□□继嗣，唯夫人室侧。鸟兽犹不失俪，况在於人。武路□间□□秋□面昔有古冢隳坏，谢惠连观之，见李梅□□盟□□□□志石，莫知年代远近，公为之改窆，谥曰冥寞君。余贲□□□□撰铭俾谢□钦也。余恐君同冥寞，故为□文纪之，时大历十二年十月廿八日，厝於太夫人茔内，礼也。其词曰：
□□贤也，万年之宝，允武允文，墓□祖考。黄中通理，永福□□，□□□□，□落宏材，一昆二侄，洛□川，书留箧笥，榇（下泐）
（录自《隋唐五代墓志汇编》北京大学卷第二册）
№大历０３３
【盖】
大唐故第五府君墓志
【志文】
大唐故河西陇右副元帅并怀泽潞监军使元从镇军大将军行左监门卫大将军上柱国扶风县开团侯食邑二千户第五府君墓志铭并序　　章敬寺沙门有则述沙门道秀书大历十有二祀，岁在大荒落，律中太蔟，草木萌动之二日，有唐功臣左监门卫大将军扶风县侯第五府君卒，享年一甲子矣。府君讳玄昱，其先汉丞相伦之裔。
王父、皇考，皆养素丘园，耦耕畎亩。遁代无闷，卫生有术。府君怀道处厚，抱谦牧卑，伦而中礼，仁而能断。初筮仕之渐，入寺人之职，手捧日月，□含丝纶。
官践朝议郎、行内侍省宫闱丞，暨贼臣禄山称兵天阙，凭凌巩洛，涂炭黎氓。圣皇南幸於巴梁，储后北巡於河朔。则谋士展用，忠臣见节焉。先是中命武臣，侠之中贵，分守郡国，以备侵轶。於显南阳，是称雄蕃，势限荆楚，地临肘腋。诏命府君监司徒凉国公李抱玉居之。墨翟之守，田单之策。贼徒蚁聚，戎马云屯。
皆摧其粱丽，挫彼锋镝。孤城坚守，三月不拔。迁内侍省宫闱令，赐绯鱼袋。俄而克愎关东、抚宁河北。皆府君与凉公左提右挈，前唱後和，举无遗策，动必中规。累迁内谒者监，赐紫金鱼袋。寻授云麾将军、左监门卫将军、扶风县开国子，食邑五百户。顷岁，西戎国雠，我军後，陷我内地，俘我边人。豳岐之郊，植作榛莽；河陇之上，剪为丘墟。诏命府君与凉公备焉。避实击虚，临事制变，刁斗不警，烽燧无虞。城复隍而更筑，人丧家而皆至。蕃丑畏威，士卒佚乐。迁镇军大将军，行左监门卫大将军，进爵开国侯，食邑如故。天道福谦，吾其惑焉。
呜呼！府君曾莫中寿，既疾病，启手足，终於长安大宁里之私第。天子悼惜，使吊赠束帛二百段。是岁十月廿八日筮地於渭北清谷之东原。诏给卤部鼓吹，以嘉茂绩礼也。夫人彭城郡君夫人刘氏，当昼而哭。嗣子大子左赞善大夫国进等，号天以哀。愿旌厥美，以纪幽穸。铭曰：
天有四星，星有上将，挺生扶风，为国保章。保章伊何？邦家克宁，蜂潜毒，蛮夷来庭。秉节南阳，人用其康，使车河北，无思不服。西戎孔炽，我用是亟，扶风出征，以匡王国。天子命我，城于周岐，赫赫扶风，犬戎于夷。檀车惮惮，我马矣，忧心悄悄，我躬痛矣。厥疾不瘳，呜呼曷归？邦丧其良，家人靡依。形归於地，名且不朽，茂勋贞石，庶以永久。特敕：存有艰劳，赞兹戎重；殁加法赠，列在王章。信厚而和，柔毅而立。端诚不校，直谅多闻。既三命而益恭，每一心而自穆。入参省署，尝扶义以纯忠，出左军权，亦宣恩而广泽。
秩同户将，职傅边臣。嘉稔之有成，悼降年之不永。式彰恤礼，追列仪台。可赠开府仪同三司。大历十二年十月十日程用之刻字（录自《隋唐五代墓志汇编》陕西卷第四册）
№大历０３４
【盖】
失。
【志文】
大唐上都镇国寺故大德纯□去大历二年岁在丁未二月廿四日迁化於长乐乡春明里本寺。奉敕赐紫袈裟。又奉中书门下敕宜赐谥号大圆禅师者，并赐布绢，用充葬仪。即以其年三月五日建塔於所居伽蓝，至大历十三岁在戊午孟春戊申朔旬有四辛酉辰窆于兹塔之玄堂礼也。弟子比丘惠照等、比丘尼妙藏等四众数十万人，永怀罔极，常思法响。节有推迁，情无遗思。
（录自《隋唐五代墓志汇编》陕西卷第四册）
№大历０３５
【盖】
大唐故薛府君墓志铭
【志文】
唐故金紫光禄大夫持节蔚州诸军事守蔚州刺史横野军钱监等使上柱国河东薛公墓志铭并序公讳坦，字应，河东汾阴人也。其先以国封姓，因而氏焉。德盛前周，让滕侯争长；名雄往汉，谏武帝抗言。所以茂德流宗，香名继世。曾祖炅，银青光禄大夫、卫尉卿、赠秦州刺史，谥曰献。祖彦，举太子舍人，赠绵州刺史。父庆，朝散大夫、太子家令、汾阴县开国侯。公汾阴第二子也。艺学成性，端严是仪，家尚温恭，时推才貌，早工书剑，愿济艰难，以勋策名，署左卫执戟。至德初，河西节度使周贲辟公以戎掾，咨谋军事，累至凉州司马。群胡作难，伐叛有功。
诏授左冲中郎将、赤水军副使。陇右军帅高升以公仁勇必备，文武克全，徵荐左金吾卫将军、节度副使、知武州刺史事、招讨团练等使。邻邑连陷，我城且完。
拜银青光禄大夫、领卫卿。相国司字凉公更镇河陇，酬公旧勋，加金紫光禄大夫，本官如故。大历中，乌桓贸马，屈于并州；杂虏互市，扰于境上。北州诸侯，实难其任。公之仲兄领河东道韩公举不避亲，表蔚州刺史、横野军钱监等使。致理和平，塞清军肃。属河朔多故，气填于膺。呼吸安危，愤忧成疾。以大历十一年岁次丙辰十二月廿三日丙午，终于晋阳私第，享年八。惜哉悲哉！命不长也！公交必高人，游必奇士。举酒徵会，援琴赋诗。悉是当时髦也。门无杂宾，家无余产。唱和之集，凡成数卷，可傅于世。公早娶陇西辛氏夫人，安南都护子言之孙，风翔少尹ㄘ之长女。备闲礼则，早归于公，诞二男两女。长男曰浼，次曰氵无，皆存孝行。长女适弘农杨钅岁，次女少卒。夫人先公而逝。以大历十三年岁次戊午正月戊申朔廿六日癸酉启故，合先茔永寿毕原，从周之礼也。后娶太原郭氏夫人，冠盖高门，勋贤盛族，单于都护幼贤之长女，中书令汾阳郡王之介侄。柔明礼容，贞顺懿德。育子孙以慈爱，穆亲戚以雍和。早勤纂组之工，竟生蘩之荐。不坠家业，翳夫人有焉。铭曰：
长河积善，条山降灵，公侯继业，名德惟馨，宝剑空挂，松门已扃。冰雪为容，璋是器，骅骝之逸，干将之利，允武允之，不失不坠。虎节临州，蔚人享福，我无北耸，虏绝南枚，至今朔风，犹闻恸哭。旧瑟早□，高梧半死，河汾丧宝，军州罢市，晋惜长材，宗悲千里。左旋右掩，兽踞鸟翔，玉润重案，气秀连岗，启＊铭德，子孙其昌。
（录自《隋唐五代墓志汇编》陕西卷第四册）
№大历０３６
【盖】
失。
【志文】
唐故剑南西川节度观察判官大理司直兼监察御史□□公墓志铭并序　行河南府济源县尉赵郡李绾撰公讳模，字仲甫，河南人，後魏文成皇裔第七子，临淮王征南大将豆真之玄孙也。出镇介国，因而命氏。五代祖燮，隋特进谭国公，交爱廿四州大总管；曾祖令同，润州司马；大父无惑，太子文学；考从心，朝散大夫守连州刺史、赐紫金鱼袋、赠太常卿；奕叶重光，跋冕继袭，洪勋盛业，简策昭然，殚铅尽椠，岂备详述，公即连州府君第三子。歧嶷幼成，风骨高迈，年居外传，识蕴内明。洎丁内忧，公犹总角，斩焉在疚，毁灭过度，柴骨血泣，若有老成。先王制礼，稍抑终阕，年十八，举秀才。世道交丧，竟不登第。命矣夫！是岁烟尘起於幽蓟，鬼神窃於宝位，六义既缺，一门何归？乃晦迹沦隐，山林习静。与太原王沭、天水赵复、上谷侯镐、探微索隐，时谓神游。襄邓节度使岐国公鲁炅屈摄谷城主簿，事无曲党，刃有余地，改摄襄州录事参军。<幺>谬承愆，彰善疾恶。无何，岐公徙节郑颖，偏将康元构逆，吏集朝谋，公独宵遁。□潞节度使凉国公李抱玉以公才，奏高平尉，务修身以简易，实驰声於刀笔。以政举，改左监门兵曹参军，又转太子通事舍人，未安喜惧，连州府君即世，荼蓼再集，视□待尽，绝浆糜骨，殆不胜丧。日月逾迈，外除军制，选授大理评事。相国第五公精选吏能，奏充怀泽潞等州常平巡官，未四三年，相公罢使，因休所职，善高就闲。剑南西川节度使左仆射崔公宁慕才，遥奏大理司直兼监察御史，充观察判官。礼命降自山林，公车饬於轩屏，叹非力致，疾不承，退耕大梁，逐时小过，事变物化。上天不佑，大历十年八月廿四日薨落於私第，春秋五十有二。以大历戊年岁孟夏丁酉迁窆于河清金鹅之地，侍先大夫之茔，礼也。嗣子士会、士规，哀号靡诉，相视偷生；令弟捷等痛失形影，有期窀穸，笃我相好，见叙铭。陵夷谷迁，庶辩幽壤。
铭曰：
介国之系，连州之子，禀训义方，承家繁祉。岐公选□，□之是委，仇香立则，督卸中起。贼□乱阶，贤明鬼耻，环卫掌监，星储通理。家艰□□，廷评封己，佐幕司直，清兼御史。昊天不＊，今则已矣。□妻幼男，蓬发寒齿。先人之茔，乾首既趾，北背行山，南望河溪。野风萧萧，韵松吹□，子嗟司真，栖神此地。
（录自《隋唐五代墓志汇编》河南卷第一册）
№大历０３７
【盖】
失。
【志文】
大唐成公君墓志铭君讳迥坦，东来郡人也。家传阀阅，代袭簪缨，可略而言，不能详载。祖文善，父承舜，并不仕。君幼而聪敏，□□不群，守道丘园，沉浮闾里，等夷齐之逸周武，同巢许之遁唐尧，日不居，年龄奄故，即以广德二年十月四日终於私第，春秋□十有七。夫人南安郡箪氏，衣冠之家，早闻□□，□配君子，关关好逑。
和睦六亲，孝敬□□，□天不，相次而亡。织停机兰，池罢□□。以大历十三年四月廿四日会葬於邺县东南十里故邺南城内也。西临大□，古堞崎岖，北枕长川，溶溶漳水。嗣子进信，痛结履霜，恐时变山川，代移陵谷，故书以纪年代云尔。其词曰：
幽途杳杳，冥悠悠，陵波以散，乐景难留。青乌徒识，白霍虚求，一扃泉户，千春万秋。
（录自《隋唐五代墓志汇编》河北卷第一册）
№大历０３８
【盖】
失。
【志文】
已泐。
故承务郎守□州司户参军□府君之墓志并序　从兄朝散大夫前陈州司马赐紫金鱼袋从志撰并书。
粤余不□，少习诗书，□□□□族玄明□□诚□至理死生之分濒（下泐）有形（下泐）必然也，夫何恺叹。君讳瑶，字少良，其先太原人也。曾祖传美，□任遂州刺史，祖全□皇任荆州司马，父尚淹，皇任宣州泾县丞。并（下泐）德官伐长髦□□国乃忠□俱□在则□而言行双著。君温良恭俭，蕴经济之美才；节义忠贞，负救时之善誉。时逢艰沮，兵甲犹兴，□□□士卒凌人，守藏史覃颊□□君□□在掌，取舍由心。只譬且计，□百端礼接，乃无亏一，参全生之道，足以嘉焉。将□□等丘山，福深河海，於戏！皇天不＊，降此祸殃，忽逢时患，数闩云亡。君行年有九，以大历十三年岁次戊午季夏建□四日戊寅，＊于汴州开封县夷门乡之私策。炎□之月，欲迁厝而难为；跋涉长途，匪严□而不可。遂以建亥月癸酉朔发引，归于河南府之旧里。先王制礼，岂同穴而能违；窀穸有期，匪贤愚之所越。又以其年建子月廿九日权殡于上□□洛阳县洛阳乡平原之礼也。虑以山川（下泐）海竭时移，改葬之时，无□启发，遂刊其石，勒以为铭。其词云尔：
昔之周境，今者荒田。□□幽壤，物尚依恋。尔墓西□旷野，东据山川，想孤魂之烛□，悲逝水以潺。虽宅兆方得，地念（下泐）何年□一□悲风飒兮吟白杨，飞＊＊兮辞□乡。（下泐）朝阳，嗟花兮□芳。丽归魂兮依何方，（下泐）为兮□行（下泐）碧海岁变时（下泐）魂兮何□虑川□以丘夷□□石於□壤其三。大历十三年八月廿九日（录自《隋唐五代墓志汇编》洛阳卷第十二册）
№大历０３９
【盖】
失。
【志文】
唐故舒州长史房君墓志铭并序君讳众字河南洛阳人也。本家代比徙居河南，自三世祖曾祖父杰，贝州清河县令；高祖兴昌，长沙郡长沙县令；父广曜，朝州朝阳县令；并大行高才，重金累绂，世济其美，不陨其名，践行藻身，有孝有礼，潘於家声，令望香名，俄然自远。道或未行，属禄山称兵，犯命移国，窃河洛，凌虐咸秦，儿戏干戈，潼关失守，銮舆避狄，艰难从事。君起授高平郡固府左果毅。君俯亻免从政、坚固能事，课效椎先，赏劳斯，遂再授河南金谷府折冲，赐紫金鱼袋，转授舒州长史。
何知积善无徵，罚我良友，以大历十三年春遘疾于私舍。药饵无徵，性忽冥幽，命归风烛，以其年六月廿七日殁於建春坊私舍，春秋五十有三。孤妻尽哭如逝水之悲，孀袂掩崩城之痛，吉梦则一男五女，远日孤幼六人，嗟君之短命，叹君之长生，古往今来，异时共恨。君孤男孤女告以黄天，孀妻路哭，何可堪处。九雏之穴，常对加鸣，何恃何怙，洎遗孤等。以其年十一月七日，迁于北邙山先坟之近也。孤子继宗等，号泣於新，眺天地不永。裂骨焦肺，痛集厥身，以人代骤迁，恐山原因记，爰刊幽石，用＊古。铭曰：
邙山却背，洛水东泻，龟石青鸟，宾回白马。荒陇双阙，□芜四野，挂剑何人，长松之下？（录自《洛阳出土历代墓志辑绳》）
№大历０４０
【盖】
失。
【志文】
唐故金紫光禄大夫愿王府司马上柱国元府君墓志铭公讳环，字弘清，河南人也。昔三皇氏往轩后亘天百□□□，有魏开国公，即景穆皇帝之七代孙也。曾祖渊，皇并州录事参军；祖仁虔，皇朝议大夫、叠州刺史；父思忠，朝散大夫、滑州灵昌县令。皆自天生德，弈叶联华，轩冕贵於当朝，勋业藏於王府。公即灵昌府君之第三子也。弘量神假，清机天授。锺□庆之洪胤，包太和之粹灵。弱冠补左千牛备身，转右卫兵曹参军、宁王府友，赐绯鱼袋。又转尚衣奉御、尚乘奉御。九所履历，皆著政能，荣问□流，天鉴斯属。国家右贤左戚，一武一文，乃以公为右监门卫中郎将、左监门卫将军，赐紫金鱼袋，累至上柱国，拜卫尉少卿，除虢州刺史，改怀州刺史。政成虢略，去思之咏孔多；化合覃怀，来暮之歌逾建。加银青光禄大夫，除丰王府长史。属狂寇称乱，中原不安，銮辂省方，豺狼窃位。朝廷簪绂，多受胁从。公虽迹陷虏庭，而心注皇极，□□□侮□国步再秉。苏武遂生入汉廷，邓收乃复归晋室。除颖王府司马，加金紫光禄大夫。方冀首登三事，时亮庶工，天命匪□，中年长旱。以上元元年七月八日寝疾，终於上都。夫人新平县主，式瞻贵里，仪范通门。早弃青春，久随往运。有子前婺州东阳县令等，周旋礼训，佩服义方，追远竭於孝思，合期於幽坠。以大历四年二月十日卜宅兆於京兆府长安县龙首乡岐村南合葬焉，礼也。
铭曰：
孝以承家，忠以奉国，恭以行己，清以守职。总是四善，归于一德，其道可尊，其仪不忒。夙因地望，载整云翼，高位升腾，令问充塞。道存代谢，悲凉凄侧，刊石幽坟，永旌明德。
（录自《隋唐五代墓志汇编》陕西卷第一册）
№大历０４１
【盖】
大唐曹府君墓志之铭
【志文】
唐故游击将军守左领军卫翊府郎将上柱国曹府君墓版文　章敬寺大德令名叙　沙门道秀书大历己未岁夏四月廿七日丁酉，遂葬於京兆府万年县龙首原，命我志之，从周礼也。公讳惠琳，本望敦煌康氏也。曾祖，秦州清德府果毅；祖澄芝，居高不仕；考宁，游击将军、州嘉阳府折冲；并以冕服威边，忠贞献主。公立身干蛊，智策纵横，体刚毅之姿，出酋豪之右。未龆龀，舅氏赠绵州刺史元裕见而奇之，毓为后嗣。礼均天属，遂称曹氏焉。义毕恩终，宜归本族，君子韪之。乾元初，起家，拜延州延长府别将，次迁果毅都尉。广德岁，累迁折冲。二年秋，敕以宿卫功劳，勤於御，特授游击将军、守左领军卫翊府郎将、赐紫金鱼袋、上柱国。前後历五政崇班，圣朝牙爪也。然後志於道，游於艺，养正浮云。载五十四，逾知命之秋，遘疾不救，薨於通化里之私第。悲夫！公之昆季有四人焉。
仲兄震，游击将军、守武卫郎将；仲弟荣，云麾右卫大将军、兼光禄卿；季弟说，朝散大夫、守都水使者；表弟景琳，龙武军使、试光禄卿。各以韬略济时，职参文武，义深家国，望绝原。卜兆咨，监袭礼殡。嗣子寓等永言窀穸，用纪斯文。恐陵谷之徙迁，庶颂声之不坠。铭曰：
乍见将军疑天落，生也荣兮死何。魂上兮哀寂寞，石以勒兮颂声作。
（录自《隋唐五代墓志汇编》陕西卷第一册）
№大历０４２
【盖】
张公墓志
【志文】
唐故开府仪同三司试太常卿张府君墓志铭并序劲节输诚，捍方隅而抗志；忠毅宏略，历夷险而先鸣。料敌知机，当锋必聘；英举能截，建位弘名者，谅见於公焉。公讳嘉庆，字庆，清河人也。晋大夫之先，汉留侯子房之後，金柯七叶，珥汉室之貂蝉；翰苑三张，光晋朝之廊庑。世济荣曜，百代观光，繁祉克昌，一门昭鉴。曾祖文叔，任徐州长史，蕴德成规，通方雅誉，赞文翁之政合，歌道载之仁明。祖山海，任和政郡司马，象贤冲邈，接武韶华。父尚元，怀道府折冲，赠州司马；忠肃懿恭，钩深智远，兰居政，河湟着声。嗟夫！＊啭将迁，深悲锻翮；鲲鳞未变，俄殒泥沙。留侯之嗣，必在于辟疆；于门之兴，果生於定国。故能褒美先考，启迪後昆，慰幽壤以遵名，增荣衤失而昭嘏。荫鹭比翼，球玲发辉，松篁保青，兰室生白，二昆之美，公为伯焉。公即司马之令子也。公性弥精审，锐智弘规，居然逸群，禀乎明达。二柄俱妙，志怀良图；九万将摩，心思远略。遂赴河湟谒上将王思礼，擢居麾下焉。属蕃寇炽然，荐食边鄙，横行恃众，虽与争锋。公尽节临戎，陷坚摧敌，三鼓气，七伐剿夷，恩制超授和众府折冲。遇奸臣乱常，志逾枭镜，训链金革，跨占鼎城，情同恨羊，智方聚蚁。公忠勇必断，果敢居心，统罢虎以张皇，振雷鼓而腾达。
三驾攻伐，疆楚莫争；三川底宁，皇唐克复。功臣受赏，宛同光武之怀，衡宰佥能，同择韩之智。於是圣札曲临，殊私降泽，特□经略使、左金吾将军、兼少府监。仆固怀恩鲜卑之族，抑号天骄，早慕皇风，犹罄忠节，同讨凶孽，位总台衡。不有终卒之心，还谋叛乱之志，侵轶郊甸，割剥黎元。皇上轸怀，臣下禀命，出师临敌，公画嘉谋。锋镝未施，已枭魁首，心离众道，终夜有声，燧息川明，烽堠无警。皇上嘉之，授开府仪同三司、太常卿。公天锡孝义，人称德音，共被怡情，比姜肱之仁友；分财推让，同卜式之贞贤。德莹流芳，名光志远，期以介兹景福，眉寿无疆。於戏！圆穹不慵，奄遘危瘵，华鹊奚救，锺璺忠良，以大历十四年四月十一日薨于会同里之私第，春秋六十有四。以五月九□合於太原城北义井里之平原，礼也。夫人渤海高氏。桂华早殒，形魂沉埋，权处异方，难归晋国，招魂合榇，同穴禀仪。嗣子令光，陈王府司马，坏＊有切，触地无容，屠割五情，□终一志。轸高岸之迁变，列铭纪而昭彰。其词曰：
忠毅居心，英声独擅，出定塞ヂ，入清邦甸，蕴价含辉，仁弘道倩。一门双妙，九棘齐荣，观国奇宝，唯君挺生，环材颖秀，智路踪横。尚迂偏裨，未登华衮，骏影俄收，川流波迅，止{任鸟}呈容，□□遗璺。将星□殁，荆树枝枯，陟岗心丧，幽壑魂孤，佳城郁起，盛绩具铺。
（录自《隋唐五代墓志汇编》山西卷第一册）
№大历０４３
【盖】
李府君墓铭
【志文】
□□□□□□□仁凤乡故李府君墓志铭□□□□□□，陇西人也，弈世载德，庆门垂裕。□□□□□□姻亲，光于家谍，备详时望，此不□□□□□府君昔因宦游卜居磁邑，守节□□□□承家，志好典谟，高道不仕，岂谓生涯□□，□□遐年，春秋五十有二，天宝十二载正□□□九日，终于私第。夫人广平程氏。代袭荣□，□幸孀居，抚育孤遗二十余载，兢兢静慎，不□家风。何图天夺善人，奄归泉壤，时年八十有□，大历十四年十一月二一日卒于私室，即□其年十二月二十五日於磁州滏阳县西五里仁风乡定仙寺东南二百步平原葬，礼也。南瞻滏水，澄澄合於漳河；北瞰真门，峨峨通於净刹。嗣子进琦、希果等，幼遭悯凶，祸染溟海，思报恩而罔极，泣血茹祭，罄竭家赀，以供葬祭。恐陵谷迁徙，刊石纪铭。其铭曰：
积善余庆，与道为邻，在昔薄葬，于河□□。厥孤淳孝，永惟迁神。
（录自《隋唐五代墓志汇编》河北卷第一册）

●建中
№建中００１
【盖】
皇堂姑博平郡主墓志
【志文】
唐故博平郡主陇西李氏墓志铭并序　秘书省校书郎独孤□撰有唐博平郡主，玄宗孝明皇帝之孙，故皇太子之女也。母曰薛妃，盖丛庆□仁，发祥垂耀，姿性淑茂，彰夫岐嶷。虽生于深宫之中，长於保姆之手，聪识敏惠，与法度合。年廿九，宠膺封号。乃伉俪于琅耶王公。公讳训，母曰永穆公主，博平之幼子也。以戚属秀望，用能配焉。官至光禄卿，先郡主十三年而没。
且夫富贵之所常患，不患於骄侈乎？惟主为能，居可骄而弥恪，在当侈而中礼。
是故推於孝以□舅姑，率於敬以接娣姒，由於顺以主酒食，本於慈以抚幼贱。家道以正，族姻是宜，丧纪则衰。生二男一女，皆诲以立身适人之道，而克有成。
然则知正始之风所由兴矣。嘻，求福不回者，其善也欤？当寿而夭者，其命也欤？享年九，薨於建中元年七月丁丑之日，葬以八月庚申之日。天子以家人之礼之，遣使赠，给护丧事。乃即兆於王氏先茔之侧。推葬法，以岁之未可合，姑异穴焉。长子＊，幼子禹阝，能居丧尽礼，有二连之风，永惟慈徽，泣血授石。
乃志而铭曰：
唐有仙储，承天之。实生贤女，为博平主。颀颀博平，亦光淑贞，贵而知礼，家道以宁。哀战柔只，幽我令仪。魂与徽音，则无不之。
（录自《隋唐五代墓志汇编》陕西巷第二册）
№建中００２
【盖】
大唐故元府君墓志铭
【志文】
唐故朔方左卫副兵马使河西□□□□□节度副使开府仪同三司□□□□□□郡开国公上柱国元府君之墓志铭并序公姓元，讳怀晖，□□郡人也。后魏始自阴山之胤，累世赫弈，于今四百年矣。於是光□相继，不坠衣冠。曾祖仲宣，皇梁州刺史；祖季宏，皇滑州司仓参军；考叔言，皇汾州开远府折冲，赠贝州刺史；轩冕傅家，检身入仕。皆文武卓耳，才器孤然。妣长乐贾君之女也。家赋伦雅，代列簪缨。赠郡君夫人。公孝悌承业，身修德义。弱冠之年，仗剑从事。开元中，投绛州汾阳府别将。后属羯胡猖獗，幽蓟海岱不宁。国家徵举师徒，分军扑灭。公为将，随汾阳王郭公收燕赵数城，后收复两京，下河北，扫除三逆之凶寇。战敌不可计其数，从此迁腾班秩，累历官阶，至秘书监、开府，并封茅列邑，荣於千载。是以致身戎事，位列公卿，勋绩不谢於萧曹，功著宁唯於贾寇。大历四年，汾阳王举公之贤，特奏本道中受降城使。国之北门，重寄也。皇帝乃念兹旧才，柬而共政。殊沐恩宠，赏赖承深。
当赴任，经于八年，遏绝封坛，康净戎狄，以清北鄙之患也。大历十一年追赴幽州，知节度右虞候，转充左卫副兵马使。禀禀军幕，愕愕公府。悲夫何图，身疾缅怀，倏然一岁，秋八月终。与清河郡君夫人张氏合，卜兆得其地幽州泾北原，礼也。季弟怀英，丧事备矣。实彰，恭顺也。乌！丕承身嗣，乃三子焉。
长曰有名，次曰用□，幼曰用塞，为继先好，愎其役矣。，微士，敢即其述焉。
铭曰：
门承冠冕，代列公卿，芳名相继，不坠先荣。其一。翩翩良将，愕愕英贤，誓除国难，竭节车前。其二。日月盈虚，人事倏忽，川上须臾，逝流汩没。其三。
原野萧条，风云惨澹，引双魂，泉台予暗。其四。建中元年十月十九日（录自《隋唐五代墓志汇编》陕西卷第四册）
№建中００３
【盖】
失。
【志文】
唐故楼烦监主簿汲郡桑府君高夫人合葬墓志铭并序君讳金，字知令，其先汲邯黎阳人也。帝颛顼群嬴之宗，齐人夫奄□之後。
弘羊仕汉，若隶首之佐轩；皇子涂朝晋，如孝友之辅周室。□□□降，世有衣冠，曾祖端，皇太原法曹参军；筑龙山之阳，□□□□□□□□□□之法。祖□□□□骐骥千里晋□九□□□□□□□□□□□修□□□山□□□云林亦可□□观之士也□□□□优，才富德重，名高夙龄，筮仕於镐京，晚岁荣迁於益□□□□矣□罢职鹊印□，公以为不忝先宗，无惭後嗣，筑室闾阃，□□□□□教子以义方，训孙以谦敬。何期流年不驻，阅水难停，寝疾无□，□尔长往，大历十四年十月廿六日，终于大化里之私第，春秋七十有七。夫人渤海高氏，以大历十一年九月廿七日先卒于家焉。即以其年，权殡于□□之□。呜呼！旅雁云征，念随阳之无日；孤鸾＊宿，思比翼而无期。俄而龙剑双飞，井桐偕落，即以建中元年十月十九日，与高夫人合于太原金城西北二里之旧兆，礼也。庄姜先殁，遗宪空存，子□□亡，家声不坠，过时而後葬，待问青鸟；将练而速虞，犹悲白马。嗣子□，刚任潞州上党府折冲都尉，次子万林，左武卫将军，三子万成，翊府中郎，四子果，左武卫左郎将，五子曰炅，潞州上党府折冲都尉。五男刷羽，一子先□，炅独魏都，频劳倚门之望；余皆晋旬，得闻外屋之痛。泣血无言，□□□□。嗟霜露之频降，空念蓼莪；想风树之不停，长思□□□志之道，豁尔前闻，虽合葬非古，而旧□中礼，岘碑翻覆，□□氏之深言；□□推迁，仰葛仙之後傅，式雕贞石，用纪彻猷。其词曰：
梧桐之生兮彼朝阳，兰荪之谢兮近高岗，谷则异室兮殁皆同穴，□歌未央兮人□之常。唯家声之不坠，与地久兮天长。
（录自《隋唐五代墓志汇编》山西卷第四册）
№建中００４
【盖】
失。
【志文】
唐故比丘尼智明玄堂记并序师法号智明，俗姓张氏。生於明代，长自善门。早怀恭敬之心，每有住持之志。顷以移天难越，系峦身心。自良人弃捐，妄念都舍，恒依法侣，参道问津。
晚岁出家，始契心地，去烦宠之爱染，修福智於慈门。持授律仪，戒夏而报龄；有极生灭，难违缘尽此方。神迁净土，以大历十三年岁在己未秋七月旬有十一日恬然告灭。以建中二年春二月旬有十三日壬寅殡于县之西原，礼也。报龄八十有四。呜呼！缁徒悲送，执花播以含啼，俗眷哀号，捧灵举而溃绝。侄子常泰等，仰昊天而难报，起塔＊於山原。庶来哲以知仁，镂松书於石字。其铭曰：
痛矣沦覆，悲战逝流。高峰奄日，巨壑藏舟。慈灯已灭，月戒空留。勒松书而不朽，刻石字於千秋。
（录自《隋唐五代墓志汇编》洛阳卷第十二册）
№建中００５
【盖】
失。
【志文】
大唐故彭城郡君刘氏权宁墓志铭并序　前将作少监张少悌述郡君姓刘氏，讳鸿，故秘书监秦之女弟也。初笄之年而归於我。于飞好合，凡四十年。性行宽柔，戚族遗爱，织中馈，克制有规，妇道母仪，可以师氏。
少悌不造，祸延于君。建中二年十一月十三日寝疾而终，以其月卅日权宁神於官店道东，依吕才八向也。呜呼！谷则异室，死则同穴。修短不我，与空悲来。
得从铭曰：
异室同穴兮诗，有修或短兮时，各随化以待尽，权刻石而志之。
（录自《隋唐五代墓志汇编》陕西卷第四册）
№建中００６
【盖】
失。
【志文】
已残阙，存右下角一端。
县尉欧阳府君夫人河东裴氏墓志殿中侍御史内供奉白季随＊唯夏九日泾阳县尉欧阳瑛遘疾终昭微之廨，春秋二百五十二甲子，之天兴县邵吉原，从先茔，礼也。暨月二日夫人裴氏＊，其年十月也。欧阳族渤海郡，厥先尚矣，爰自汉缨，迨曾祖谌，皇朝散大夫、洛大夫、邢州钜鹿县令；考黎蒸，卜居郊墅慈训（录自《隋唐五代墓志汇编》北京卷第二册）
№建中００７
【盖】
唐扶风郡夫人墓志铭
【志文】
有唐故云麾将军右武卫大将军东京副留守上柱国濮阳郡开国公杜府君夫人扶风郡夫人京兆韦氏墓志铭并序　前司农寺主簿博陵崔滔撰夫人京兆杜陵人也。大王父澄，随民部侍郎，皇国子祭酒。辉映龟组，光昭史策。王父庆祚，不屈尧禹，且鄙名位，优游＊轴，终所尚也。烈考行诠，皇朝尚书右丞、赠礼部尚书。人伦羽仪，邦国枢辖。夫人即尚书之季女也。柔顺之度，独发天和，华之姿，迥立人表。用谐鸣凤，早契宜家。以既笄之辰，归于濮阳公，秉周礼也。德和琴瑟，韵叶埙篪，天锡难老，神资介福。故夫人有子八人。男子子二人：长曰台贤，朝散大夫、尚舍奉御；次子台仪，不天早世。有瘁王国。女子子六人：长女迹陇西李叔＊，官至梓州长史；次适陇西李意，前泽州刺史；次策为越国王妃，次适陇西李顶，官至绛州司兵参军；次适陇四李利器，官至殴中侍御史、定陵令；次适河东裴禹阝，官至兖州别驾。是皆瞻戴慈训，克荷成德，谓馨香之就养，岂奄忽而遘祸。春秋七十七，以建中三年十月十七日终于上都延福里之私第，以其年十二月廿四日权厝于濮阳公茔之北隅者，时也。奉御号捧灵榇，柴毁殆灭，虞陵谷之有变，求刻石於泉户。铭曰：
栖凤原兮浴龙川，濮阳室兮京兆阡，寒凝暑伏兮往复还，哀哀纯孝兮泣待年。
建中三年十二月廿四日（录自《隋唐五代墓志汇编》陕西卷第四册）
№建中００８
【盖】
无。
【志文】
砖。
大唐伊西庭支度营田副使银青光禄大夫试卫尉卿上柱国渤海高公墓志铭并序节（下泐）述（下泐）□□积□□□，必有余庆，□吾见诸高氏矣。公讳耀，字（下泐）□□国源流广大，莫与□也。祖讳德方，皇朝散大夫，守安西副都护、上柱国。累□积行，下惟□□。衡镜署州县之间，临人有冰霜之操，介然类耀，垂范将来。父讳玄，皇中大夫，守北庭副都护，上柱国，赐紫金鱼袋。风神疏朗，胆略纵横。□□九呜，累□荣级，清风不坠，克着令闻。爰从戴□之资，遂阶□□之副。公少□谦谨，长有令名。德茂三端，道弘二柄。□可以傅理，策可以御戎。佐登□之□征，□忘家之诚节。开元廿四年，乌□不虔，皇赫斯丧。公以身许国，杖刃前驱。解褐授昭武校尉，凉州丽水府别将。天宝中，频著战功，领二都尉，志未得也。所谓龙盘沮泽，未暇兴云；骥伏盐车，安能蹑电。天宝七载，拥旌使太原王公，气禀河岳，识洞神明，简贤任能，推才慎择。上闲宸，特降纶言，授公朝议郎、北庭都护府司马，专知仓库，赐紫金鱼袋。用心廉洁，益励□勤。平均粟帛之等夷，不能进寸而得尺。名既就，政亦成矣。俄迁副都护。
恪勤力政，丕□高□□，胡威继质之复，玄成绍贤之□。至德初，除朝散大夫，守太子率更令，充管内勾覆仓库使。威而□猛，宽而以和，鉴徵则明月入像，决滞则龙泉在手。上元二年，加朝散大夫，守将作监。公德业日新，嘉声远播，宝应二年，特加银青光禄大夫，试卫尉卿，充伊西庭支度营田副使。年二监而登九列，佐帷幄而运良谋。允国之田，敖庾委积；阐弘羊之计，帑藏其殷。来舟楫於巨川，忽随流于逝水。以广德四年四月十七日薨於北庭。公年六十有五。公□恭身近，执德不回，去雄守雌，难道易退。威仪□□，友爱怡怡。不谄□以躁求，不容私而述职，是以位登棘□，道合□贞，声实闻天，绵衣照地。家傅剑履，三业副郑吉之荣；弈世流芳，百身保令终□□。公从官载，享龄六十五，而竟先与后渎，命屈于时，哲人之亡，邦国殄瘁。以建中三年十二月廿八日葬於前庭东原，礼也。副子日，趋庭闻礼，早禀义方。辍堂上之鸣琴，骋治中之□□。长□闵□，思报劬劳，将葬於先茔，遂□挥于丧纪。往年瀚□，黄鸟凄止棘之□，今宅交河，青乌□□□之所。铭曰：
望表渤海，家于交河；簪裙籍地，□□□□。光照百行，学茂四□；拾青道□，袍素□多。志则廉平，名高朔塞；列以□滞，□抚瑕类。克副司□，业沾鸿霈；执高守位，□□□□。□□□□，德合文□；□四百□，弘益二庭。惜哉国宝，不享遐龄，未光茔，且言权措。副子（下泐）前□□马（下泐）附火山（下泐）今地惟（下泐）而（下泐）
（新疆吐鲁番市吐鲁番地区文物保护所藏砖）
№建中００９
【盖】
郝氏女墓志铭
【志文】
郝氏女墓志铭并序河阳怀卫节度掌书记大理评事清河崔倬撰郝氏女名闰，字九华子。出於赵郡李氏。父暹，左武卫大将军，禀温恭之纯行。外祖，皇韶州刺吏，为轩冕之著姓。储祉舍芳，而生九华。九华聪敏柔懿，婉淑明秀，亭亭闲态、艳艳丽容，善吹笙，舞柘枝等十余曲?每至移指遣声，迥眸应节，则闻者专听，睹者专视，而倾人城矣。年十有六，侍巾栉於柱史李君之门，历四年而无□顺。李君门风肃素之子，性所慕尚，诵习诗礼，不出帷房。时人思复见之，杳杳然如隔云霄而望神仙矣。悲夫！怀孕八月而遘疾，弥留。以建中四年八月七日终於河阳县花林里之私第，享年一十有九。即以其年八月廿一日，窆于缑氏县之东原，从外祖之茔，涂迩故也。呜呼！红萼初折，秋霜忽零。舞榭方春，泉台已夕。闾巷惊怛，行路凄欷。盖赏动群目，而悲牵众情，况其亲属乎？况其宠爱乎？余之室尝谓人曰：姬人常妇所恶，□若九华，复为所好焉。及其殁也。
【志阴】
则曰：悔识之伤怀矣。非惠□淑行，其孰能臻斯？陵谷有迁，铭石于圹曰：
玄堂闭兮黄壤深，笙声绝兮舞态沉，绮罗萎兮亲爱隔，唯有悲风兮吹柏林。
（录自《隋唐五代墓志汇编》洛阳卷第十二册，志阴原附于比丘尼智明玄堂记後。据字体文义当属此。）
№建中０１０
【盖】
失。
【志文】
唐故成公府君墓志铭并序　河南史卓撰并书君成公氏，讳士和，东郡人也。皇秘书著作郎灵环之孙，侍御史曜之子。君以代曾经术，家传儒行，先风克著，厥德□操。内则奉亲以孝，外则事友以信。
弘□以□素，行之以廉慎。然则才过童观，有老成之风也。曩者七岁，初志于学，智聪识敏，诗礼备闻。兼以自强，禀之天性。及至十五，三冬学富，乡党荐称。
穷易则三绝韦编，精传则文成杜癖。频年洛阳高送，士林仰旨。鸣□季之弱冠，美文举之奇能。致早成仁，痛颜回之□奄，悲夫！春秋一十有九，殁于洛阳会节私第。何期博综群言，未г一命，徒歌薤露，终叹黄。虽名未□於人，而行之成其节，可谓仁矣。卓忝姻戚，得接芳姿，□蒿里之将归，望笑言之永隔。今以建中四年岁次癸亥九月廿八日壬寅迁龙门北原先茔，礼也。铭曰：
天道将运，与时相因。天地不久，兼之於人。天之皓皓，天有常道，人得其中，尔独何早？呜彼天！万事茫然。福不可倚，祸乃之先。善恶难分，忠孝何仗。青春未期，惊波忽往。慈母伤心，明珠碎掌。幽宫一夕，见乃无明。白杨早暮，落叶增悲。秀而不实，回也如斯。
（录自《洛阳出土历代墓志辑绳》）
№建中０１１
【盖】
失。
【志文】
故上都至德观主女道士元尊师墓志文尊师法名淳一，河南人也。系□后魏，郁为令族，惟□祖，弈叶□萦□茂□□州河内县丞；才足干时，位不充量，□尊□大开□晤神假词华，岁而日诵万言：□□□过览三教主，□驰山俗之虑，独蕴登真之想，乃怵然而叹曰：修短存亡，曾何有常！与其劳主于此世，岂若轻举于殊方。与其兰堂之粉壁，岂若琼圃之霞床。与其鱼轩而象服，岂若驾鹤而裳。与其朝荣兮暮落，岂若地久兮天长。于是深入道门，大弘法要。天宝初，度为女道士，补至德观主。闲机丹坛，人仰宗师，□高令问，优游恬旷，三纪于兹。大历中，竭来河洛，载抱沉痼。粤以□□年七月三日返真於东都开元观，春秋六十□□终，谓门弟子曰：吾方欲撷三芝，练五石，干白日、升青天。虽事将志违，而道与心叶。适去顺也，归夫自然。言已如□□而不辞。是月十八日迁窆於龙门之北原。爰写高风，庶光礻必。
文曰：
大道无□冥冥，得之而行，宜其永贞。于嗟□□兮真□□不久视而长生。
（录自《洛阳出土历代墓志辑绳》）

●天皇
№天皇００１
【盖】
失。
【志文】
故普安郡王赠工部尚书清河张府君讳希见墓志铭并序　天水赵公辅撰王勇冠艰难，才吞夷险，嶷然而长□万（下泐）然而九伐贾余。智济物而无涯，义（下泐）节记云：善战不阵，善阵不□。公临战（下泐）如无，韬名而有功下宰；静为前（下泐）惟新之雄，临阵摧锋，斯勇於战而（下泐）时年八。
於戏！仁必有勇，勇必（下泐）彭衙，鲁史所重。童汪卫主，□礼不□公（下泐）
祖父所亲，在□名位不详，吕（下泐）惜伯通无胤，汉典所悲。即以天皇元年正月十日□诏葬长乐原，重其战也。仍（下泐）泉户也。松贾将列，霜露深思，惧（下泐）记斯文而不後。铭曰：
茫茫神埋，与古何在？以身徇国，如□□□。□茫寒野，弥□平原。青乌紫盖，凄怆（下泐）恩私渥洽，为世□□□应□□岁在（下泐）（录自《隋唐五代墓志汇编》陕西卷第四册）

●兴元
№兴元００１
【盖】
失。
【志文】
唐故通议大夫试秘书少监兼汉州别驾上柱国陈府君墓志铭并序府君讳如，颍川人也。历代文之宗，德之最，博陵清简，时所钦尚焉。曾祖迪，皇赠颍川太守。祖瑾，皇赠工部尚书。父希烈，皇太子太师、许国公，府君太师之第十子也。幼而聪明，器识宏达，六经百氏，涣然冰释矣。初弘文明经高第，解褐京兆府参军，累迁鸿胪主簿、太常丞、太子左谕德、殿中少监，三任秘书少监。後以事见出，兼汉州别驾。凡所莅政，厥有嘉绩欤。于大历九载二月十有一日，终于绵州客舍，春秋有九。呜呼！天生哲人，降年不永，佐时失望，深马悲夫。嗣子前守太子中允谌、次子说、次子诲等，泣血扶护，归于东都。夫人范阳卢氏，幽闲合德，早逝□泉。于兴元元年岁次甲子正月癸酉朔廿四日景申，迁厝于洛阳北邙原大茔，礼也。丘垄雾苦，松贾风悲。俺此一朝，终于万代。铭曰：
相门秀杰，拜国贤良。魂归东岱，茔瘗北邙。哀哀孝子，终古匪忘。
从侄□□南府仓曹苑□（录自《隋唐五代墓志汇编》洛阳卷第十二册）
№兴元００２
【盖】
失。
【志文】
唐故朝散大夫行舒州司马陈府君夫人太原王氏墓志铭并序夫人太原王氏，代袭衣冠，门传礼则。父讳晃，太原王府□之後也。资荫育身，礼义长德。皇朝宿卫出身，解褐常州参军。性惟宽厚，志好简静，每精史籍，高卧林，更无子息，有女二人。长女戴氏，次女聘陈门。国珍之亡妣也。身居八族，名播六亲。为母广□於慈恩，为妇克传於孝行。有子五，女二。长子国华，不幸早卒；次子国珍，见任许州司士参军；三子国清，前任饶州浮梁县主簿；四子英，试庐州巢县尉；五千埝，左骁卫仓曹。长女河东裴邈，次女聘清河张坦。国珍等个自殒灭，上延亡妣。去大历十四年七月八日慈恩崩於故里河南县金谷园林私第也，时春秋八十有二。须权厝旧室。今以兴元元年岁次甲子正月癸酉朔廿四日庚申吉时良辰，启举迁奉於河南府河南县金谷乡泥沟村故园林之前旧茔，归葬於秦晋，礼也。既琴瑟克谐，大事毕矣。先人先有志文，已具情事，今刊小石，略纪时日。第三子国清撰。铭曰：
猗欤亡亲，孝行立身，母慈妇德兮夫贤子仁。遗爱九族兮恩贻四邻，量同海岳兮福寿子亻系。处伊洛左兮金谷右，镇园林兮天地久。松柏郁郁兮盘石厚，嗟我慈恩兮德不朽。
第四男英书（录自《洛阳出土历代墓志辑绳》）
№兴元００３
【盖】
大唐故李府君墓志铭
【志文】
唐故宝应功臣开府仪同三司试太常卿上柱国陇西郡开国公兼射生使李府君墓志铭并序乡贡进士李休甫撰并书钧天广乐，奇丽何穷，帝室皇居，琼瑶匪。所以勋贤并用，纲纪攸张。非文不足济其时，非武不足戡其难。公将门令族，本姓安氏，讳玮，字，武威郡人也。天宝中，以忠勇见进，武艺知名，莅职有恪勤之劳，理行为时辈所范。及燕虏犯阙，二圣蒙尘，公奉肃宗，以爪牙从事，由是得罄其肝胆，梢沐洪恩，特赐嘉名，改氏皇姓。出生人死，实为士卒之先；执锐被坚，颇历日月之久。其改讳曰国珍，则有以见宠渥器重之义矣。肃宗遐，大宗即圣，初奸臣嬖女，构祸宸衷。公於危急之时，共定其难，故有宝应功臣之号。累迁卿监，屡接光辉。而志莫苟求，位不充量。尝时麾下偏将，亦有持节连帅者。而公优游自若，岂非德能守谦哉。呜呼！逝川流景之不可驻也，以兴元元年九月四日薨于长安县光德里。
朋友出涕，邻里罢舂，知生者吊吊其非年，知厄者■其不禄。去岁朱Г大逆，淑乱京华。公时寝疾绵绵，且乖出从羁勺，抚床恸哭，天见志。比疾有间，为贼徵求，卧沉疴，寻又困重，怀忠饮恨，乃中膏肓。皇上克复後而终焉。公春秋六十有二。其年十一月十二日，葬于万年县长安乡，而备礼焉。夫人河南独孤氏，高门淑德，中年人道，以是不。嗣子有四。继室弘农杨氏，长男秀容，次曰秀逸、秀奇、秀贞，皆雍睦天质，雅有父风。容最知名，既孝且友；居丧每过乎礼，检身必近乎仁。君子谓李氏其後□矣。虑父德阙载，山形易忘，命余刻石以文，式为厥训。铭曰：
公之美兮可崇，赳赳其雄，名以守信，节以全忠，有定难之功。公之盛兮可尚，烈烈为将。君锡名氏，人钦弘量，实当时之望。公之武兮邦国之良，嘉猷孔彰，持弧发矢。撤札穿杨，为羽林之强。呜呼！没有遗风，生备方正，劲节立身，怀忠绝命。而感悼於明圣。天运有数，代下永居，掩瘗芳蔼，长乐丘墟，令室爱子，寝苫在庐，松柏既植，日月其除。谁不痛哲人之所如。
（录自《隋唐五代墓志汇编》陕西卷第四册）

●贞元
№贞元００１
【盖】
失。
【志文】
唐故扶风县君冯氏墓志铭并序　起居舍人翰林学士吴通玄撰有唐元从兴元元从通议大夫行内侍省内常侍上柱国雷彦芬妻扶风县君冯氏，京兆府三原县人也。德著柔□，性惟恭顺。事舅姑以孝，奉叔妹以礼。□娣姒以义，睦宗党以恩。闺门之内，罔不和叶。用能宜其室，当於君。琴瑟既谐，徽音自远。雷君昔扈清跸，南狩巴梁。夫人危难之中，辅和内外，衣食不二，僮仆怀恩。时经百罹，家道无坠，贞惠之美，邻里称焉。是用荷天子之恩荣，□君之县邑。鱼轩翟，锦衣绣裳。辉映六姻，□华二族。宜配君子，以及偕老。中年半坠，吞恨如何。以贞元叁年闰伍月捌日寝疾终于私第，享年伍拾有叁。长男元从奉天定难功臣、宝应功臣麾将军行右骁卫大将军上柱国希进，次男元从奉天定难功臣麾将军左骁卫将军左龙武军宿街上柱国希顺，次男远等执□在疚，泣血崩心。敬以其年拾月肆日奉柩安厝于京兆府万年县渡川乡之白鹿原，礼也。余司翰苑，出入中阐，与雷君相遇禁门，见为志。铭曰：
天道茫茫，孰为主张。凡圣一化，是非两忘。嗟夫人之贤淑兮而享年之不长。
奄辞华屋，又玄堂，日照荒□，风□白□。刊铭纪石，地久天长。
次男集贤殿供奉迅书（录自《隋唐五代墓志汇编》陕西卷第二册）
№贞元００２
【盖】
大唐故梁府君墓志铭
【志文】
唐故前左神武军使奉天定难功臣右卫大将军梁州元从兴□大将军弘农郡开国公梁府君墓志铭并序维贞元元年岁次乙丑十一月癸巳十七日己酉唐故左神武军使弘农梁公＊于长安县安定私第，享年六十一。呜呼哀哉！公讳卿，字，弘农郡人也。曾思哲，任叠州司马。祖讳□寿，赠郑州刺史。长子重晖，元从功臣、游骑将军、行右羽林军左司阶。次子重鲸，游击将军、元从功臣、讨击副使、右神武军衙前将。次子重鲭，元从游骑将军、行左领军卫□州崇道府折冲、定难功臣。皆积代衣冠，位登班叙，或门传锺鼎，清才拔萃，姿性冰立，风神标举，自致霄。惟故梁公，五百挺生，辕门异策，智见未萌。肃肃备於五德，昭昭洞晓六韬。心莹明月之珠，意澄沧海之镜。文武齐行，家国兼济，名扬万古，德震海隅。先朝大行皇帝登极，拜官封爵，委任贤能，三命龙阙，名列史籍，统御禁军，权秉师旅，侍卫青琐。
顷者朱凭陵宗社，构逆中原。銮舆幸迁。故梁公随今圣南朝奉天，封定难功臣，名书竹帛，宠锡丹墀，久□渥恩。天书降临，盈兹宝箧。皆竭忠事主，尽节励诚。
呜呼！河山秀气，森森孤松，劲节高标。嗟四时风烛，摧折良木，卞玉长瘗，赵璧无光。痛夜台悄悄，蒿里茫茫，孀妻高堂，涕г胸臆。嗣子泣血，痛形栾棘，丧有备数，哭无常声。先远及期，即以十一月十七日安厝于长安县龙首原，礼也。
才薄鄙词，多惭平子之文，刻石纪功，敢为铭曰：
承家象真，弈世生德，猗嗟哲人，万夫之特。观兹令问，士林程友，两朝列职，规模有则。冀大宗门，建绥邦国，如何彼苍，降此凶慝。涂刍戎路，风改色，服马悲呜，胡越凄恻。何地龟谋，是安窀□，哀哀嗣子，孝思罔极，式扬休烈，载刊贞石。
（录自《隋唐五代墓志汇编》陕西卷第四册）
№贞元００３
【盖】
御史中丞张君墓志铭
【志文】
□□河东节度经略副使九州都知团练兵马使开府仪同三司试太子詹事兼御史中丞建康郡王张公墓志铭为藩为翰，资□□之良臣；销难定倾，在龙虎之上将。是以南仲靖周室，漂姚宁汉家，□□象□□□九天，驱豺狼於九地，□勋既立，大位克彰，炎煽威声，□其人矣。公讳嘉宾，字嘉宾，其先清河武城人也。自得姓轩皇，承家孝友，传金钩以合瑞，获鹊印以□□。相韩五世之雄，佐汉七叶之盛，乘轩佩玉，代有其人。曾祖文叔，皇徐州长史；祖海，皇廓州司马；并能赞熊轼於分陕，副彤於列城。父尚元，皇赠使持节光州诸军事兼光州刺史；兰桂芳馨，琳琅润泽。父随子贵，名以德高。公歧嶷象贤，过庭有礼，成童学剑，报国因心。其行己也恭，其事上也敬，接朋友以信，董师旅以宽。天宝中，早登□职，由是攻城野战，斩将搴旗，西廓开河，南清辇毂。昔泛事三公八坐，上相列侯，皆蒙委以腹心，授以兵要。自历职天成、岢岚、右三静边、右衙等军使，爰及去职，遗爱馀□人到於今称之。洎东关不开，军次河北，补河北行营右厢兵马。曾未逾年，恩命改救援易定行营兵马使、单于都知兵马使、相国侍中北平王扶风马公崇其风，烈奏授河东、昭义、河阳三节度都知兵马使，转九州都知团练兵马使、□开府仪同三司、试太子詹事、兼御史中丞、建康郡王、清河县开国公，食邑三千户，前後敕书手诏三百有馀，炳焕缣缃，自天□至。公以大名之下，能安止足之涯，何图鼎鼐未调，哀荣忽变，以贞元元年十二月二十六日寝食不瘳，薨于右师子里之私第，春秋六十有八。於戏！深功懿德，将日月齐高；遣惠流芳，与烟霞共远。上相痛惜，三军惨凄。即以贞元二年二月十□日□厝于义井元昆旧茔东南，礼也。嗣子天宁军副将左监门率府长令贲、次子前汴州别驾令巽、次子同州司户令恒、次子中郎将令随、次□□司□长史令芳、次□县尉令晋、次子真化府折冲令说、次子京兆府折冲令益、次子真化府折冲令颐、□侄保宁军虞候陈王府长史令光等，才高十德之子，名亚八龙之门，事上克忠，居家能孝。深虑琅邪山动，石臼河移，式备雕镌，以纪勋烈。铭曰：
赫赫名将，雄雄丈夫，三军独胜，十万齐驱。西平河源，北定边隅，英名试立，痛没幽□。□□烟□，□留一剑，□□□□，归路泉壤，千秋馀爱，万古遗□，岂谓游魂，□□□□。
（录自《隋唐五代墓志汇编》山西卷第一册）
№贞元００４
【盖】
失。
【志文】
前半残阙。
（上阙）随夜壑之迁，建中二年（下阙）里之私第，春秋历一百八十六（下阙）子矣呜呼！生也有涯，古今之大分；来而必往，运序之屈申。以贞元二年五月六日迁窆於终南之旧茔，礼也。询时之制，以塔代封，略述斯文，刊于贞石。
铭曰：
吁嗟苏君，运何促兮，忽焉长往，＊幽兮。萧萧悲风，生拱木兮，弈弈方坟，在林麓兮。
（录自《隋唐五代墓志汇编》北京大学卷第二册）
№贞元００５
【盖】
失。
【志文】
唐故夫人郑氏墓志铭并序　太原王叔之撰夫人荣阳人也，其先已备前载，故不书□王父文，皇邢州司马；父宣，幽都丞。夫人性禀灵和，非礼不视，箴管之外，常以诗礼自娱。婉其令仪，以配君子，归我前孝廉焦公西鸾，和鸣未几，兆祸行及，以贞元二年三月乙巳终于幽都县遵化里之私第，春秋廿有六。悲夫！以其年十一月壬寅窆於良乡县之北原，礼也。恐年月无纪，见命志之。铭曰：
於铄夫人兮德芬芳，道长祚短兮何不臧，孤茔万古兮西山阳。
（录自《隋唐五代墓志汇编》北京卷第二册）
№贞元００６
【盖】
失。
【志文】
唐通直郎越州诸暨县尉天水赵公墓志铭并序公名，字，曾祖颜，唐开封尉；大父文徵，高道不仕；考辟，唐洛阳尉。
公即元子也。孝而忠，谨而信，功於染□，妙於运筹，故刘忠州曩承诏命，转江湖之粟帛，活国资军，一日万计，用公而度，举无遗事。由是奏公尉灵昌、蕲春二县，末授诸暨。在官三岁，扁判六曹，虽狱讼纷於公庭，简牍盈於几按，援笔立尽，事无不。得替，归於夷门，务於稼穑，今国子祭酒包公顷同使幕，谙公洁白。及总盐铁之务，不远而召，委以杨子帑藏之权。使虽屡易，人惟求旧，以贞元三年岁在丁卯闰五月七日寝疾，终於私第，春秋五十有八。其年六月一日，安厝于邗沟风亭里之北原，礼也。孤子允方、允霸，充穷孺慕，泣血绝浆，以仁兄允元方游，而故国千里，泛权之礼，慈母命也。梁苑之前，未开马鬣，隋宫之下，卜得牛眠。敬慑遣芳，存乎贞石。铭曰：
惟彼兮□人，特禀兮异气，才殚兮众艺，名著兮八使。福善兮无徵，辅仁兮何谓？旧国兮未归，新茔兮山地。雾露兮г草，松风兮冷＊，零落兮若斯，呜呼兮诸暨！（录自《隋唐五代墓志汇编》江苏山东卷第一册）
№贞元００７
【盖】
失。
【志文】
大唐故润州司马独孤公墓志铭并序　前河南府功曹参军上党黎迥撰维贞元三年岁在丁卯二月四日，润州司马独孤公终于洛阳德懋里之私第。公讳季膺，字季膺，本陇西李氏，隋文帝赐独孤氏。皇唐玄宗时复旧，代宗时又归所赐。春秋传曰：官有世功，则有官族，邑亦如之，皆禀之时。君其来尚矣，则我源流发，为圆为折，诚可得而叙焉。曾祖皇右威卫大将军、赠益州大都督卿。祖怀州别驾、赠兵部尚书元节。考河中府户曹参军璩。公生而秀朗，敏而好学，弱冠乡贡明经擢第，解褐濮阳郡临濮县尉。未几，丁太大人忧，居丧以孝闻。
服阕，调换荣阳郡中牟县尉。地迩王都，声播朝右。秩终，以常调判入高等，擢河南府参军。为官择人，此授为美。属四方多难，馈输惟忧，故相吏部尚书刘公表公大理评事，充东都租庸水陆运使判官，寻迁司直，摄监察御史，充江淮转运使、催遣判官。未绂银章，有粲其服。制彼淮海，既入于河，人不疲劳，事无怨ゥ，军国是用大赈。刘公又表河南府兵曹参军，荏苒府庭，其高足。而尝慕古者有亲人济理之心，故屈从常途，临是巩县。美哉其化，无所成名，但鸣弦下帷而已。人怀其惠，悦其德，田畴尽，邑里无讼，到于今称之。大历末，又参会府，以才行殊等，名送中书。遇代宗遐，朝廷日不暇给，乃除润州司马。虽地压吴门，势雄京□，然桓谭不乐，非其素也。遂优游辞满，遽归洛师。於是高卧园林，不关世务，迨五六年，寝疾弥留，奄捐馆舍，春秋六十有七。呜呼！惟公入仕以儒道致身，服事四朝，历官八政，绾神仙者二，宾使幕者二，振豸冠者一，两趋天府，一登王畿，一佐邦理，亦可谓宦成焉。犹未展心期，尚孤人望。初公哲兄宰于伊阙，令弟佐于永宁，荣曜神州，可致霄汉。而生涯倏忽，零落都尽。
悲夫！有子敏等，号慕充穷，痛感邻里。以其年六月廿八日，安厝于上东门外平阴乡之岗，礼也。不京兆旧阡，西戎难故。以迥尝从嘉话，辄备所闻，铭曰：
ム公筮仕，克奉儒行。才以禄荣，德以龟镜。雄雄相府，是辟是骋。淮海孔修，咸秦益域。人实弘道，巩亦殊政。金陵罢归，蒙以养正。如何穹昊，歼我景命？其丧也哀，其祭也敬。墓门何有？松柏交映。遑遑诸孤，不坠前令。
（录自《洛阳出土历代墓志辑绳》）
№贞元００８
【盖】
失。
【志文】
唐故王府君墓志并序府君讳承仙，字师宗。自周灵王太子晋□□□□□□□□家，子孙因为氏焉。
洎乎翦主秦□而□□良□□□□□□□□直节，忠臣孝子，累叶连枝，迄于□□□□□播□□□□□养高云林，不重声利。父景府君，皇朝任怀□□□府折冲、赐绯鱼袋、上柱国，雄才岳立，广量陂□□□□□□者昭世。君卓尔毛骨，凛然神色，不干於禄，不徇於□，抑鸥饮椟，高尚其事，即斯人焉。岂谓悲风不止，□□贞元二年七月六日遘疾，而终于私第，春秋七十有八。□□□□□□忽降，九原之路长往。□子朔州尚德府折冲都尉□□□□同正员、赐紫金负袋、上柱国子宽，次子子荣、季子□□□□虚□心，痛佳城而郁郁，两全尽节，感灵鸟以飞飞，□以贞元三年丁卯岁十月辛巳十四日甲午，迁措於太原城西北十里金城村西二里，礼也。恐陵移谷变，世易时迁，□□□□□为不朽。其词曰：
□□□兮人世□，琼柯折兮霜风悲。幽魂敛兮灵迹遗，□□□□□□□□子心，□极竭诚尽力深孝思。
贞元三年十月十四日建（录自《隋唐五代墓志汇编》山西卷第一册）
№贞元００９
【盖】
失。
【志文】
唐故临黄县栗少府墓志铭并序维贞元四祀正月庚戌朔五日甲寅，范阳栗君遘疾卒于阳郡官舍，享年肆拾。
於戏！昔孔宣父称秀而不实有矣。悲夫！君讳氵兑，字献实。王父讳宏，皇恒州真定尉，父讳瑷，皇海州别驾；祖宗冠冕，代缵徽烈，莅政弘优，素范惟远。君以弱誓志，勤学师古，奉训克家，声闻于外。解褐奏授澶州临黄尉。服义仰德，姻于明η，惟我台长陇州防御使、京兆苏公君之外舅也。亲之厚之，情礼且深。
君遂辞欢庭闱，只觐东武，徘徊累月，恋我德义。未整回驾，寝瘵漳滨，天乎降灾，歼我良人，吞恨白日，芳猷永谢，地扼寇戎，烽候时警，来归河朔，寓魄边庭。越以其月十二日辛酉卜宅，权厝于□之西北原，礼也。嗟乎！万物遇春而荣，系君及春而逝，暂违色养，遽隔重泉，修短虽同，露曦何早！叫叫幼子，哀哀夫人，泣送坟隅，悲感行路，顾惭薄劣，承命惟志。文曰：
生则有死，万古同途，名志未立，能无怨乎？慈亲在远，独殁穷边，权窆羁魂，仁人痛焉！（陕西省考古所藏石）
№贞元０１０
【盖】
失。
【志文】
唐故焦府君墓志并序　王初撰府君讳钥，其先广平人，因事迁居，今为洛阳人也。祖，父，单嗣相承，嫡长流裔，公即少自成立，特达风云，不知从事，交结横才，信义为心，上德其志，优游寿考，训子有方。积善之余，果後嗣有福禄矣。有女适人，随夫江左。公即偏念难舍，遂就之行。何图天下辅人，贞元三年十月廿九日寝疾，＊终於苏州吴县别业，春秋七十五。呜呼！夫人陇西李氏，先公早世，＊已多年，难述具德。
然见子孝敬，即知母之全淑，余风慈爱，殁後尚乃存焉。倾者时属干戈，乱兵侵业，人皆流离，多阙享祀，权厝之所，不坟无以志识。後嗣内极，合无由。既礼有明文，许招集启请骨穴，伏於王命也，即魂无不之，志咸感神，幽途叶义，是以У茅像形，号诉申论，谨招先妣之魂合葬。事终之礼，以贞元四年八月七日安厝於洛阳县平阴乡之地。有子华，长哀号天，声尽泣血，□□於雨露，崩迫窀穸。词曰：
□山之南，洛水之阴，冥路难恻，穷泉苦深，将闭贞石，永遗德音。
（录自《隋唐五代墓志汇编》河南卷第一册）
№贞元０１１
【盖】
唐尹府故夫人刘氏墓志
【志文】
唐故延州延川府折冲尹府君夫人墓志铭并序夫人中山刘氏，其先至于高曾，为河朔衣冠之薮，英名令望，播於人□，今则不书。父讳澄，恒川录事参军；六曹仰规，百□□□。夫人乘巽禀采，有幽闲圣善之德，依三星百雨之礼，归我延川府君。其道契于和鸣，其命违于偕老。府君奄□既亡，夫人藐焉茕居，膏休罢施，音乐辍听，□□承家，邕睦之道，主馈蠲洁之礼，母仪□□之仁，姑慈妇德之惠，虽古之贤淑不能也。□□，皇天不吊，寝疾弥留，贞元五年七月二十六日＊于川之宅舍，春秋七十一。嗣子岫，司兵参军，□□□□，慕深□□。属时艰道阻，未及故园，遂权□于州南七里□□□之□□，礼也。铭曰：
夫人之灵，体质清明，麟趾之德，柏舟之贞。凄凉朝露，寂寞泉扃，山月夜吊，野云朝慧，年龄何有。
（录自《隋唐五代墓志汇编》河北卷第一册）
№贞元０１２
【盖】
失。
【志文】
大唐故南阳张氏墓志铭并序　秘书省校书郎霍正叔撰贞元五年秋八月八日，济阴江士汪妻张氏卒于上都怀德里第，享龄有九。
即以其年冬十月廿九日丁酉卜葬於长安县龙苜原，逾三月，从吉兆也。乌哀哉。
张氏之先，受氏轩皇，以逮于唐历，数千祀为时望族。枝析派分。京兆人有隐有显，宗门之事，今之载者，贞淑而已。乌张氏，自始笄作合，爰至大暮。其女仪妇顺，母范姑□，皆率性自受，与礼潜会。共牢相敬，华发若初。士汪刑之，行己弥固。由是族姻以之而和，交旧以之而敦，卑幼以之而廉，取与以之而信。
虽金夫生直，爱子天愿，终始之操，大凡我因。娟娟然轩裳之闾无减矣。谓偕以老，永宜于家。玄造不庸，中路斯□。邻落凄欷，亲懿酸伤。旁情尚然，则土汪可知也。单影自吊，冥魂曷归？抚以念亡，生理殆丧。悼咽无几，日月有时。宾奠旋终，自堂徂归。虽愚智例尔，遣抑终难。看掩涂刍，即为今古。田海惧变，铭记猥徵。敢粗菲辞，为张之祀男仲伦辈所识耳。铭曰：
皇都之偏，龙首寒阡。群垄横纵兮屹其新埏，异世坡□兮斯铭在焉。
（录自《隋唐五代墓志汇编》陕西卷第二册）
№贞元０１３
【盖】
失。
【志文】
唐故阆州阆中县令上柱国崔公墓志铭并序前宣州溧阳县尉李衡纂崔之著姓旧矣，源长庆积，降德生贤，非务显名，所贵继代。有唐阆州阆中县令崔公其人焉。公讳惟悌，清河人。十三代祖琰，有汉尚书；曾祖子纯，隋莱州刺史；祖义起，银青光禄大夫、岐王宫监、岐州刺史，封清河公。王有唐之始也，宠莫之京，保全恩私，实赖匡赞右辅之政，人到于今称之。父玄鉴，相州林虑县令，袭清河公，邺卫之间，漳淇之表，清风如在，惠政犹傅。公即林虑府君之五子也。贞节独立，清规不群，道有所宗，行无不备。起家汉州绵竹县主簿，次任沧州清池县主簿。纲辖二邑，董正六曹，州府准绳，奸猾慑窜。迁阆州阆中县令。化俗成政，鸣弦有闻。青云可期，白日先荆夫人河南尔朱氏，父义玄，会州都督。姻好既结，礼法克修，闺训母仪，德全道着，与公先後殂殁。天宝末，燕蓟肇乱，合乖期，权窆旧茔，实违先志。属阖门违难，氛未清，家国多故，殆将三纪。孝孙序以贞元五年十一月四日迁榇改坟，茔合葬，遵奉理命，罄竭私家，衣冠仪表，固可嘉尚。以小子业文有素，见为铭。铭曰：
子男之秀兮有崔君，苹蘩之德兮厥惟夫人。玉析兰摧兮陵迁谷变，规贞质兮万古千春。
（录自《隋唐五代墓志汇编》河南卷第一册）
№贞元０１４
【盖】
舍利公墓志
【志文】
唐故□□节度先锋马军兵马副使开府仪同三司试殿中监上柱国食邑三千户狄道郡王舍利公墓志铭并序公讳石铁，字石铁，北方人也。曾祖并本蕃豪杰，位望雄重。父葛逻旃，往因九牲离散，投化皇朝，授蕃州刺史。公幼而雄毅，勤习骑射，□宝射雕之箭，落雁之弓。自多虽数年，东西百余战，累迁班秩，烈公卿。□者侍中马公救钜鸟钅鹿，收降台，东破洹水阵，南拔河中城及西迁犬戎以安河曲，公贾勇光登，捐躯决胜，突围触刃，何鬼张辽；□众□生，宁惭关羽。侍中嘉其勇，录其功，魏□迥日，表封狄道郡王。和奏之时，举□兵马副使。自守位居职，治道勤王，名显军戎，义行亲属。春秋五十有八，贞元六年二月十二日遘疾，辰朝终於乙夜临汾卫之私第。呜呼！人之云亡邦国殄瘁。连嘶征马，声咽笳箫，落泪故人，情伤薤露。以其年春三月五日迁殡於城北义井村北平原，礼也。嗣子海宾等，生事爱敬，死事哀戚，泣高柴之四绝，曾子□□□□石为铭，记之泉户。铭曰：
雄□□□，谔谔良才，前驱之用，遇敌皆摧。壮志全矣，忠心□哉，□河逝水，东流不回。
（录自《隋唐五代墓志汇编》山西卷第一册）
№贞元０１５
【盖】
大唐故冯府君墓志铭
【志文】
唐故正议大夫行绥州别驾充本州团练蕃落等副使冯公墓志铭并序公讳承宗，其先始平访道北辕，遂为州新平县人。父讳日严，枕石漱流，韬光晦迹，即於陵子仲之类也。贫既不讠舀，富且不骄，出或混时，处能自畅。
公即处士之嗣子。爰自弱岁，达于立身，服勤文法之埸，光济边戎之务。累迁试太子家令，兼宁州司马。方有也，台臣授钺，遥总朔陲，式荐干能，以清封略。
奏公授胜州都督府司马兼东投降城营田副使。榆林古塞，飞孤是连，远至迩安，议课居最。诏迁绥州别驾，仍充蕃落团练副使。地称上郡，人逸康歌。辞满还乡，声闻军正。补充节度□要，随军北征，灭氵比乱常，元戎御侮。公时出使，享年五十四，以兴元初，暴终于陕府官舍。以使主怀光之反物也。呜呼！昆山火燎，玉石同销，良足叹矣！夫人袁氏，妇德克著，先公而殂。继室诸葛，雅苻坤体，今岁仲春而故，时年五十八。女王氏，孀居藐尔。长子准、次子况、幼子凝、号天永慕，负柩还，宅兆从宜。粤贞元六年岁次庚午闰四月丁酉朔，廿四日庚申迁于北原廿里赵柴墅，礼也。处士王＊詹，乡里之故，敢动铭云：
哲人殄瘁，彼仓胡谓？孝子号哭，惟难与谷。一旦魂归，泾北原万古，风悲垄头木。
（录自《隋唐五代墓志汇编》陕西卷第四册）
№贞元０１６
【盖】
失。
【志文】
大唐幽（下泐）衙前讨击副使云麾将军太常卿上柱国任公墓志铭并序公讳希，字光，其先乐安郡人也。火正祝融之後。祖讳晖，唐游击左金吾卫大将军。父讳曾，易州修政府左果毅都尉。夫其祖德洋洋，轩盖其昌；冠剑不绝，袭爵连芳。公即都尉之季子也。山川间气，河岳秀灵，英断天资，秘略神授，允文允武，克孝克忠，排难解纷，挺生赳赳，横行外域，献捷中朝。皇王宠之以殊功，赐之以金秩，诏授云麾将军、太常卿，属节制易迁，用人求旧。太尉朱公以公干蛊之能，补充衙前讨击、兼团练副使。闻な乐战，殄寇先鸣。棹剑则千里尘收，挥戈则五军不觇。下悦人望，上应天心。鸿渐于原，呜博未举；解印公府，税驾私门。歌酒怡心，琴棋适道，岸帧长啸，迟暮养闲。岂谓逝水忽德，藏舟遽驶。以贞元己巳岁十二月廿一日奄化於蓟县归仁里之私第，享年五十八。至庚午岁十月廿八日，爰启神柩，安厝於府城北五里燕夏之原，礼也。相室痛青春草丧，诸侄悲竹林易摧。胤子义兴，幼遭凶贸，夙夫於天，悯嘿无从，号泣继血。仁兄嗷嗷，恨花萼之不实。恐陵谷斯迁，志此贞石，乃为铭曰：
伟贤哉哲，夙彰阀阅。冠创连芳，令誉无绝。痛百身兮难赎，嗟一剑兮早折。
哀哀孤嗣，号泣继血。劲草凌风，寒松拂雪。云带愁容，桑河水咽。
（录自《隋唐五代墓志汇编》北京卷第二册）
№贞元０１７
【盖】
失。
【志文】
已残泐。
柳氏江夏李夫人墓志有唐故大理司直（下泐）讳均，夫人江夏李氏，唐□书郎、弘文馆学士讳善之孙，故北海郡太守、赠秘书监讳邕之季女。夫人瑶台表瑞，玄丘降□，芳猷泉塞，令德兰薰。仁孝可睦於亲□，□则可移於世。才逾知命，奄从朝露。春秋五十有五，贞元二年九月廿八日终私第。六年岁次庚午十月廿八日，改厝芜城蜀岗之原。男□王友宾，长女适处州司马长孙湛，次女适虔州刺史李正臣，次女适豪州锺离县令韦适，次女适侍御史陈允初，皆霜露所感，□过于哀，玄堂既启，重扃将，风□□授□□惨寒原，慕切充穷，匍匐□树，如有□□及，痛幽域之永辞。
犹子ぽ述（录自《隋唐五代墓志汇编》洛阳卷第十二册）
№贞元０１８
【盖】
唐故监察御史陇西李府君之女墓志铭
【志文】
李氏幼女墓志铭并序　姊夫前检校驾部员外郎兼侍御史郑式瞻撰李氏幼女字绣衣，大历十四祀十月十八日遇疾天殁，时年十三。考监察御史府君挺，祖赞善大夫成性，曾祖淄州刺史亨，姑臧公之后也。官婚人物，冠绝当代。府君因宠秩而名之，锺爱之深可见也。爰自襁褓，明慧过人。在龆龀时，善言词歌咏，监察府君每以慰目前。教以婉娩，聪智日就，能工巧听，顺又过人。
妣荥阳郑夫人亦以此慰目前。阖门娇饶，六姻共然也。夫人孀居后，常多抱疾，每见此女，则为之进食，其不见也，哭无昼夜。其姊适郑氏，亦早夭。贞元六年十一月廿五日，仁兄前中牟县尉端士启旧殡归於先茔。其年十二月六日，慈亲合，便因此辰陪葬茔域。庶安尔灵，慰我考妣。呜呼！人生艰苦有如此者。姊夫郑式瞻悲辛而叙之。铭曰：
天降幼智，生於德门，命也何为？独如此魂兮陪葬此山原。
（录自《隋唐五代墓志汇编》洛阳卷第十二册）
№贞元０１９
【盖】
失。
【志文】
唐开府仪同三司试太常卿秦公夫人平昌孟氏墓志　侄乡贡进士阳秦士衡撰夫人姓孟氏，平昌人也。曾祖讳忠，宣力王室，底定武功，惟邦之彦，追赠华州刺史。祖讳干，羽毛天下，崇勋是选，惟国之华，赠歙州刺史。父讳告，股肱王室，丕承前烈，累官至金吾将军，不幸早世。夫人年当稚齿，哀无阙礼。
宗党之掬，育於季父刑部尚书武都郡王涉。涉每哀其弱而伤之，嘉其德丽抚之。
天机聪明，生知仁孝，淑慎之志可观，组纟川之功克备。年未及笄，来归吾族。
洽娣姒以胥悦，抚偏孤而忘□。济济雍雍，惟家之宝。何图寝疾累月，良医无徵。积德无报，为善者惑。贞元六年终於万年县。有子曰仑，自夫人染疾之日，终谢世之辰。仑尝药而後进，累月而忘寝，求诸佛神，以身请命。孝乎惟孝，曾闵之道，未足同也。夫人殡魄之日，仑年未及冠。号天泣血，毁如灭性。哀哀二族，想夫人之德，伤幼子之恸。少女适赵氏矣。奔丧毁容，痛贯心骨。以贞元六祀十一月廿八日殡於龙首原先茔之侧，礼也。士衡爱逾群侄，哀有殊伦，勒之贞石，用纪哀诚。
（录自《隋唐五代墓志汇编》陕西卷第二册）
№贞元０２０
【盖】
唐故常侍俱府君墓
【志文】
唐故元从朝议大夫行内侍省内常侍上柱国赐紫金鱼袋俱府君墓志铭并序　尚书职方郎中知制诰翰林学士赐紫金鱼袋吴通微撰敦煌俱府君，讳慈顺，世宅京邑，今为三原人焉。祖智仙，匡城府折冲都尉。考宪章，左武卫将军致仕。积庆斯厚，美锺於公。公诞灵粹和，禀气辰象，奉仁祖义，履信资忠，长於应机，敏於专对。故得以备侍臣之列，近天子之光。
开元中，选入禁闱，克奉威命。玄宗之四纪不顺，肃宗之再复旧都，代宗之□有遐荒，今上之践登大祚，莫不任重喉舌，寄惟腹心。朝承睿谟，夕献归奏。雄蛮貊之俗，□昧之乡，闻公之名，望景而悦。是以五十余载，周历四维，东西南北，无适非可。起家为内给事，至永泰元年十月，以元从朗议大夫行内侍省内常侍上柱国赐紫金鱼袋。服照其贵，名大其位。不以谄事王，不以智□人。名义可闻，等伦假□，方常振□，霄汉濯鳞。清流底绥，□□宠光，以长宫剩如何遘疾，不至期颐，呜呼哀哉！贞元六年十二月十三日，终於大宁里第，春秋八十有八。以明年正月十二日迁窆於京兆府万年县长乐乡龙首原，礼也。嫡妻令子，克茂其清风；故吏门生，多升於贵列。见为志，式扬休声。其词曰：
□耀四星，上昭紫微。□公叶灵，入侍皇闱。玉达其气，剑□其威。受命帝庭，克杨鸿徽。光天之下，惟禹之迹。公□诏书，倏忽飞□。忠则尽悴，智能辩荆发瞽开聋，应伐成迹。舟或移壑，命固不延。高堂未歇，重壤俄迁。逝水横岸，新松列阡。铭兹石室，千载方傅。
（录自《隋唐五代墓志汇编》陕西卷第二册）
№贞元０２１
【盖】
失。
【志文】
府故前试左武卫兵曹参军贾府君墓志铭并序君讳瑜，其先蒲州人也，因官而迁，今即贯为蔡州海阳县人焉。祖讳炼，父讳<辶山>，并轩冕不绝，略而言之。君即<辶山>公之嗣子也。衣冠令望，礼义名家，立身有廉让之风，在公门清直之举，然有君子之量。於戏！天道何欺，陟我贤哲，忽沉遘疾，歆牒无徵，已贞元七年六月十九日，终於扬州江都县赞贤坊之私舍，享年五十九。有子二人：长孝元，次孝光，并皆孤幼，泣血主丧，哀毁＊制。即于其年七月二日权厝于县城西驯翟坊之原。恐陵谷推迁，桑田改变，故刊贞志，永孤坟。铭曰：
仁者必寿，徒能见□，如何斯人，不享期□？孀妻恸哭，幼子号悲，一闭泉户，千古长□。
（录自《隋唐五代墓志汇编》江苏山东卷第一册）
№贞元０２２
【盖】
失。
【志文】
唐故寿州别驾郑瀚亡女十三　女墓志铭　季父正议大夫守坊州刺史上柱荥阳县开国男浑撰维大唐贞元七年岁次辛未五月甲申朔十二日辛末亡□故寿州别笃瀚第十三女终於坊州中部县官舍，年廿三，以六月七日景申权殡於中部县永安乡□□里开元寺东原，礼也。曾祖琰，皇齐州历城县令、赠银青光禄大夫、齐郑二州刺史。祖＊，皇银青光禄大夫秘书监、赠太子宾客、左散骑常侍。母范阳虑氏，外祖皇吏部员外郎亻巽。呜戏！彭殇之年修短无恨，丧两□□□之日，居二亲之中。
殃衅及身，骨肉痛绝。人□□□□何深。季父浑，远自江淮专使迎取，喜自鞠育，□□□□日望长成，以配君子。岂期竟不果愿，遽此凋零。追悼鲠塞，以为铭曰：
德门令淑，鼎胄光辉，世所慕重，时将有归。忽同朝露，永奄泉扉，嗟陵谷之乃变，念冥寞之何依？（录自《隋唐五代墓志汇编》陕西卷第四册）
№贞元０２３
【盖】
大唐故权府君墓志铭
【志文】
唐故左神策军先锋突将兵马使开府仪同三司试太子宾客兼御史中丞洋川郡王权君墓志铭　进土长乐冯越撰君姓权氏，讳秀。族本天水，代居真宁，今为真宁人。祖父咸有令德焉。天生＊材，郁为时兴，克抱忠义，致命邦国。君始从钩陈环卫之军，超羽林射声之伦。当肃宗中兴之年，君有元扈之勋。国有殊命，爵亦超特。起家拜云麾将军、守左金吾卫大将军、上柱国、左羽林军上下。从容扈跸，忠恪蒲著。累迁冠军大将军兼鸿胪卿。既列九寺，又荣三监，寻除殿中。元勋且高，国恩兼奖。又迁镇军大将军、依前殿中监、成纪县开国伯，食邑七百户。属西楚逆臣，恃勇称乱，凭阻荒服，毒痛下人。彼疆列侯，未尽诛荡。朝廷议以精禁之兵，乘威指灭。以君有勤奋干略，过人之勇，领奉军蓬头拔巨之伦，与同华镇国军合势，鼓行河南。
又与副元帅司徒李公计应，寻充宣武节度神策同华御营右厢兵马使，加位骠骑大将军，封洋川郡王，食邑三千户。兴元初，乾坤再，国章惟新。君累朝元功之臣，加君以开府仪同三司、太子宾客。贞元之祀，既委君以亲卫，又荣君以宪府。
是用兼君以御史中丞。充左神策先锋突将兵马使。君怀忠一心，历事三朝，功勋殊特，阶品第一，善始善终，如君者希大历中，君以乃祖父多在北土，仁不忘本，遂乃上闻，请归先号於真宁旧茔。诏许，追赠先考道璋郢州刺史。呜呼！君忠於主，孝於亲，宜享眉寿，天胡不＊？以贞元七年六月五日遇疾，卒於平康里之私第，春秋五十有八。天子闻而伤悼，赠布帛焉。以其年八月十四日葬於万年县祟义乡之原，礼也。有三子：长曰岸，次曰英，幼曰君君；三女，咸在童。泣血遇礼。呜呼！有後哉。窀穸之事，以越儒家者流，见为铭。铭曰：
肃肃权君，逸伦超群，允忠允孝，宜功宜勋。终始宠命，不离禁军，霜台既荣，茅土又分。青霄方近，白日遽曛，旧国昭世，秋山白云。犹有令名，哀何可闻。
表弟奉天定难功臣经略副使左金吾卫大将军试鸿胪卿五原郡王李太清刻字。
（录自《隋唐五代墓志汇编》陕西卷第四册）
№贞元０２４
【盖】
无。
【志文】
砖。
大唐前国子监□□王巨川夫人高阳公孙女墓志铭并序□□□□□，河东高阳人也。曾祖武□，皇□□□□□蔚州刺史；祖□□太原府□马□□□□□府兵曹参军，□□□□□长女也。□□□＊，禀性贤明，言□□□□□□□□，□於琅耶王巨川，温恭妇德，□□□□□□□□，□昭厥美，可谓士林之□□也。以贞元七年八月六日寝疾，针药屡进，有加□□，未逾浃辰，弥留大渐，至十三日，终於海陵县私第□□，年三十二。其月二十一日权窆於县西宜陵乡白□□，礼也。王君以□有懿亲之故，见斯文。铭曰：
令仪令□，如如璋，敦诗□□，□□□□。爰自初笄，归於王氏，王馈□□，不□□□，□□桃杏，夏□□霜，□□□□□□□东附□□□□□□□□□□□于此。
（泰州博物馆藏石）
№贞元０２５
【盖】
失。
【志文】
唐故银青光禄大夫兵部尚书上柱国汉阳郡公□太子少保马公墓志铭并序　中大夫国子司业上骑都尉赐紫金鱼袋郑叔规撰马氏之先尚矣。有若伯益典舜虞，仲衍为殷御，造父事穆天子，叔带臣晋文侯。夙仕晋为世卿，后□开国，奢破秦，封马服，由此命氏。至西汉侍中通始，自邯郸徙茂陵，代为关右著姓。厥後太师宫以高洁致公相，司空成以勋劳傅爵邑，伏波之建标铜柱，捕虏之图像圣台，南郡之文雅经术，武威之□谋忠勇。晋宋以降，冠盖相望，郁其前烈，宜广後裔。公讳炫，字抱元。五代祖岫，梁安州刺史，西魏拔以授荆州刺史，後梁赠太尉、荆州牧，谥曰肃。高祖乔卿，梁襄州主簿。
曾祖君才，隋末为蓟令，遇大业版荡，群盗充斥，贼帅窦建德高开道等攻逼四境，竞克保完，以功迁上大将军、开府仪同三司。及圣朝受命，奉燕王李艺表入奏，擢拜右武候大将军、封南阳郡公，故尚书郎赵郡李华撰碑文备载名迹。王父珉，州举明经高第，三命为开州万岁令，赠工部尚书。烈考季龙，有文武才略，天后朝□安王武攸宜出镇蓟门，广延时彦，奏充要籍，超加戎秩，开元中，连帅萧嵩、李皆特器异，累迁右金吾卫郎将、大同军副使、岚州刺史、累赠尚书左仆射。
公即仆射府君第三子也。承休裕之繁祉，禀义方之明训，蹈中履顺，经德秉哲，有大易之直方易简，有四教之文行忠信。少博学，工为文，而雅好□遁，不求闻达。尝隐居苏门山，慕孙阮高踪，有终焉之志。会天宝末，祸起河朔，因避地汾浍间。於时故太尉李公光弼镇太原，素闻其名，表授孝义尉，且为戎幕管记，军府之务，悉以咨之。其後太尉翦强寇於嘉山，大患於盟津，出入人中外，经纶夷险，奇功茂绩，公实参之。累迁殿中侍御史、太子中允、比部、刑部二郎中。
广德中，仆射田神功镇大梁。朝论以田武臣，宜得良佐，除公检校兵部郎中，悴其戎政，转郓州刺史，理有异绩。是岁，兖部诸郡虫蝗为灾，而独不入东平之境。
朝廷嘉之，徵拜检校吏部郎中。俄而出守阆州，复如东平之理。迁大理少卿。议谳平怒，号为称职。建中初，上方励精为理，慎择吏二千石，故又命公出典润州。
果著殊效，允膺高眩黜陟使故相柳载以状闻，徵为太子右庶子，迁左散骑常侍。
论思献纳，多所匡补。公介弟司徒、兼侍中、北平郡王以宏略靖寇，虐以大猷，辅□□化，出为上将，入践元台。以鸾台骑省，当以亲避，由是转公为刑部侍郎。
花萼相鲜，埙篪合韵，弟兄两大，中外绝伦。公退轸若惊之怀，深览知心之诫，抗琉移疾，悬车告老，封章累上，雅志难夺。上重违其请，特拜兵部尚书，优许致政焉。呜呼！公含道体仁，清真浩素，才足以继世务，行足以厚人伦，周旋必由於礼，进退不失其正，诗所谓既明且哲者，公其得之。以贞元七年九月二日薨於京师安邑里私第，春秋七十有九。夫人河南贺兰氏，相州刺史、侍御史温之孙，大理司直兼金部员外郎贲之女，勋华茂绪，婉淑德，实佐君子，克闲有家。景命不永，先公而殁。嗣子陶，志荷先构，学通旧史，官至太子中舍人，不幸早世。
大司徒至性友悌，哀过乎礼，命陶也之子曰寅、曰贻庆、曰邈等，迁护公及夫人之丧，以八年二月十七日葬於颍阳县颍原乡御井原，礼也。司徒以叔规久忝府佐，备闻家声，命刊琬琰，永志陵谷。其铭曰：
□阳之□，伯益济美。自殷历周，参列多士。处晋为赵，因封命氏。两汉以还，英贤继轨。荆州鹰扬，底绩□□。武侯蝉蜕，疏封我唐。尚书毓醇，厥後其昌。仆射垂裕，由斯发样。少保，简粹含道。俄建□□学□□封。亦既筮仕，爰初振藻。飞书运筹，持斧起草。出临三郡，政号神明。□践土列，才推直清。
乃登常伯，乃作秋卿。□则行道，终然戒盈。我有令弟，国之元弼。致君唐虞，六合宁宣。介然惊宠，□尔辞疾。帝嘉□诚，优进崇秩。位极身退，名高德全。
未养上庠，俄悲逝川。连岗古地，幽珑新阡。百□千祀，馀芳蔼然。
侄孙朝请郎行太原府参军盎书并篆额（录自《隋唐五代墓志汇编》洛阳卷第十二册）
№贞元０２６
【盖】
失。
【志文】
大唐故京兆□李府君基志铭并序府君讳崇，字善夫，本贯长安，移居淮楚，今遂为扬州人矣。祖讳敬文，父仆元，门传清□礼义之风，处世温和，居然自守。府君孝□承家，□性柔顺。内外之亲，皆传贤明。何期天不与寿，染疾经□，医药无助，於贞元八年岁次壬申三月十六日奄＊扬州江阳县仁义里私第，享年四十有一。娶清河张氏，生男女二人：男曰士奇，女王氏。子女等泣血号诉，即以其年八月己酉二十四日卜於葬□□东道化场之原，礼也。恐岁月久远，陵谷□变，刻兹贞石，以纪年代。乃为铭曰：
猗欤府□，主□□明．□□□□，□□□□。唯俭於勤，□□□来，□□□□，□□□□。卜葬平原，□悲风□。
（绿自《隋唐五代墓志汇编》江苏山东卷第一册）
№贞元０２７
【盖】
大唐故王府君墓志铭
【志文】
唐故左神策军散将左骁卫大将军太原王府君墓志铭　前宁州司马刘　弼撰公讳偕，字士平，京兆县人也。昔太原府国公之苗裔。祖讳解，赠万州刺史使持节诸军事。考讳梁卿，皇宝应功臣、陇右节度副使、开府、兼太常卿，封开国公。自天宝前河陇建功，累承荣宠。顷属艰阻，元从克复，争战京都，总领戎律，历事四主，警卫两街。内外无勃乱之亲，朋列免刑戮之耻。抑亦英豪阙下，图为丹墀。君从官妙年，博学多识，文武兼著，艺术备通，结忠良，竭节王事。
升进未几，奄谢旋锺。以贞元八年八月六日寝疾於京兆府长安县延寿里之私第，春秋卅有四。悲伤少夭，行路喟然。以其年十月二日同先君窆於故里皂原旧茔，礼也。勒庶子承宗习继後嗣，小女尚乳，方位未分。妻杨氏抚幼痛亡，悲号泣血。
舅袁韶，汝南令族，立比清规，悲恋既深，躬□丧事。本兵马使、开府、兼太子詹事、长沙郡王安公等，忠义行首，故旧不移，祭敬发筵，哽咽庭宇。余忝姻戚，痛君妙年，壮志已亏，风流安在？乃恐陵谷迁变，坟垄崩摧，集於□藏，斯文以记耳。乃为铭曰：
文武兼才，道术为媒，军□才许，奄忽泉台。结忠义，争名朝市，壮实之年，英雄已矣。庶男承祖，□□□□，举因支离，哀哉泉路。卜兆故乡，茔同先亡，灵亻亲将往，辙发兰堂。归泉台兮永别，痛冥路兮茫茫。
武德白清克字
№贞元０２８
【盖】
唐故宋府君墓志铭记
【志文】
唐故西河宋府君墓志铭并序君讳嘉进，字八弘，其先晋州临汾县人也。承殷□之後。父讳秀，□□君心，诺书养志，傲王侯而不争，漱泉石以命终。君达节超行，□莫能名，孝友居家，文武济代。属中原叛换，为国输忠，斩将搴旗，名□四远，遂别敕授节度总管、宁远将军、□左武卫大将军，仍赐上柱国。奈何隙骑易往，逝水难留，□□□□，风摧梁木。春秋六十有四，以贞元八年五月十三日营救匪效，终於潞府私第。比缘日月未□□安□命，以其年壬申岁十一月十四日奉窆於潞府城西南十里平原，礼也。上地□□，宅兆形胜，悲风忽起，漳水长冷。凤群□□□□□青松之堕泪。
以桑田改变，陵谷迁移，刊石□□，记之永古。其铭曰：
昭昭君子，斐然意□，松篁结志，冰雪为心。如何不淑，溘兮以沉，泉覆龙剑，尘翳瑶琴。河之表，凤浦之阴，千秋兮埋没，荒丘兮长吟。
（录自《文物》一九八九年第六期）
№贞元０２９
【盖】
大唐赠兵部侍郎樊公墓志铭
【志文】
大唐故太原府祁县尉黔□道采访判官赠尚书兵部侍郎南阳樊公墓志铭并序　金紫光禄大夫上柱国常山郡开国公于邵撰公讳泳，字泳，其先周武王灭殷，封母弟仲於虞，厥後以字为族姓。洎神降山□，□宣王中兴佐命，实曰樊侯，子孙因封受氏，今为南阳人也。西侯舞阳，东侯寿张，赫□□□，□庆流光，惟公是膺，似续攸兴，始其微乎。曾王父皇朝请大夫，太子左谕德；□□□□中大夫金州刺史；烈考元珍，太中大夫、摄左金吾将军。公神假秀特，和衷炳灵，□□□□，言以行著，达斯洞澈，广斯弘博，於焉道遥，以随於时。开元中，有诏徵天下□□方正。公应辟观光，对＊清问，时与故相国王公缙、太原尹邓公景山同登甲科，授濮州鄄城县尉，历深州饶阳、太原祁县尉，非其好也，从□君命也。君子以为官惟难，非好恶所系，是以正色以当之，勤固以干之，哀敬而不贷，忠恕以一贯。故三邑士子至於今称之。天宝初，朝臣萧克济持节兼黔中采访使，希公明达吏事，咨为副车。公以知己重违，谁谓去远，爰跋爰涉，奉以周旋，道不虚行，廉风大扇，阳休方盛，文雅弥高，风水将激，云翼斯坠。以天宝十一年七月遘疾，终於官舍，春秋七。旅榇铭旗，归葬东周之先茔。不及中身。悲哉！夫人高阳齐氏，太公望之封国也。表以东海，及桓而霸，我姓自齐，绵二千祀，衣冠人物，载世为大。曾祖仁，楚州别驾；祖本，魏州馆陶令，父余敬，沧州清池令、赠舒州刺史。夫人即舒州第六女也。笄而归我，以容以功，子妇之道，孝者敬者，率由听从，家人用和。既而府君下世，哀缠未亡，恤纬之余，必本禅寂矣。有子三人，伯仲皆苗而不秀；季子泽，今为礼部尚书、御史大夫，分阃汉南，再兼襄州刺史。年甫九岁，暗合丧纪。夫人哀而抚之，思期勤斯，以慈以惠，示以家法，俾有见焉。性本天纵，器申礼备，百行聚身，如山如河。自对策上第，擢居衮职，从而补之，有默皆可，六经造膝，由是沃心，曾不十年，三换节制，上游南岘，随虽更之；歼魁去猾，惟是专故长佩六印，为诸侯雄。朝廷报功，追夏官之赠；闺门传范，授信都之封。故夫人以生荣，先君以殁哀，子道之弘，於斯为盛！前镇汉阳也，而夫人在堂，定省承顺，奉觞拜寿，内外煌，家之道也。至若九重宣恩，四方称庆，维筐与篚，信使旁午，则奉上而臣忠，敬亲而子悦，竹帛之傅罕矣。贞元三年八月廿五日，夫人寝疾告终，享年七十二。绝浆七日，泣血无时，跣从裳帷，扶扈道路。州司表上，翌日诏还。半途而杖承命，夺□而金革是寄。虽号诉累日，乞恩告天，而墨已降於中禁矣。礼不致毁，时不可□，君君臣臣，在此行也。顷者日月未从，苍茫异穴，蓍龟既协，今则便年。贞元九年岁次癸西十月丁未朔三日已酉，合於洛师之邙原，礼也。以邵春秋之徒，尝追飞沼，不远千里，俾扬前休，敢备斯文，昭假终古。铭曰：
周道中微，宣王承之。山甫佐命，兴复其期。建侯于樊，绩劳宣翰。子孙受氏，保此□□。□诞祁君，服儒以文。才寿两背，天胡匪仁。古亦有言，我生不振。储鸿蕴粹，必□於□。是降精英，尚书挺生。峨峨朱门，赫赫祟勋。言赠言封，追□显亲。府君之逝，夫人之□。存亡□□，数纪年中。穴久不同，室亦夙异。桓楹羽葆，□会子贵。北芒新阡，东周旧地。归（下残）媚。松行贾列，春还秋至。振振绳绳，百禄来暨。
前扬州海陵县主簿（下残）
（录自《隋唐五代墓志汇编》洛阳卷第十二册）
№贞元０３０
【盖】
大唐故尚书左仆射赠司空李公墓志铭
【志文】
唐故华州潼开镇国军陇右节度支度营田观察处置临洮军等使开府仪同三司检校尚书左仆射兼华州刺史御史大夫武康郡王赠司空李公墓志铭并序　朝议大夫守国子司业上轻车都尉杜确纂公本安姓，讳元光，其先安息王之胄也。轩辕氏廿五子在四裔者，此其一焉。
立国传祚，历祀绵远。乃归中土，犹宅西垂，家於凉州，代为著姓。三明盛族，每联姻媾；五凉霸图，累分组。曾祖羡，皇左骁卫将军。祖延，左武卫翊府中郎将、赠代州都督。考塞多，易州遂城府折冲、赠幽州大都督。武习将门，文传儒行，载德不陨，贻庆无疆。公神爽气雄，量弘识远。鹗立其峻，鹰扬其威。环奇拓落之才，感激踪横之志，烧牛＊马之变，沉船破釜之决。动必合宜，举无遗算。实惟天假，匡我王国。少居幽蓟，历职塞垣，否倾泰授，方归京邑。以才干见推，列在环卫；以将校是选，爰副戎昭。迁太子詹事，充潼关镇国军防御副使。
元戎在州，实总留事，训练绥抚，俾知向方，凡十数岁矣。建中末，贼Г伪署何望之等轻骑奄至，陷我郡城，公纠合师徒，鼓行电击，扑灭收复，曾不崇朝。深惟远图，莫若持久，是用大卒乘，创立城池，被练盈於万人，登陴逾於百雉。
诏加御史中丞，寻迁御史大夫、华州刺史、潼关防御使、镇国军使，又加工部尚书。庸勋且使能也。夏五月，诏公与副元帅李晟进收上都。师次川，垒培未设，贼众悉出，以逸待劳。□公成列先驰，所向皆靡，是日之捷，独冠诸军。进次苑东。公又前合，凌峻＊，隳缭垣，骑翼舒，步云会。凶党决死，既精且坚。公以小利＊之，奇阵误之，鼓亻疾驱，旗靡毒逐。曾未旬息，杂然奔溃，元恶突走，胁从降附。宫省已静，都人未知。清帝座於太阶，候皂舆於平道。秋七月，大驾还宫，诏加尚书右仆射，实封九百户，锡以甲第，申之女乐。旌殊效也。怀光携贰，蒲津阻绝，相府东讨，俾公副之。累建长策，竟歼大憝。盟戎之役，实领後军。戎以恶来，我以整待，贼不敢蹑，全师以归。寻丁内艰，毁瘠过甚，诏旨频降，起入视事，累表陈乞，天心莫从。加右金吾卫上将军，复领旧职，寻又赐姓李氏，同属籍也。改名元谅，昭诚节也。四年春，诏加陇右节度支度营田观察处置临洮军等使。良原古城，陇东要塞，虏骑入寇，於焉中休。诏公移镇以遏侵轶，迁尚书左仆射。诸侯戍兵，爰俾总统。规李牧守边之议，择充国屯田之谋，驱狐狸，剪榛棘，补残堞，旧隍，筑新台，彀连弩。扑断陶■，垦发耕耘，岁收甫田数十万斛。寻又进据便地，更营新城，土开疆，日引月长。贼来寇抄，师辄击却。由是豳泾陇，人获按堵矣。岁月逾迈，霜露云侵，美疹发於生疡，凶灾成於梦竖。太医御药，频降自天，有加无瘳，呜呼不淑。贞元癸酉岁十有一月十五日，薨於良原镇之公馆，享年六十七。诏赠司空，裒有功也。圣情震悼，废朝追念，爰命使臣宣制临吊，赙赠粟帛，加於常等，归於上都开化里之正寝。
其明年十一月廿八日灵盾启路，葬於华阴县潼乡原之新茔，礼也。笳箫鼓吹，瞿干卤，骑士介夫，夹道卫毂，哀荣之典，於焉毕备。生惟徇节，殁也归全，忠孝并矣。油幢启戟，胙土命氏，功业茂矣。参佐皆当时之选，偏裨亦百夫之特，殊俗其威声，部人怀其惠爱，皆名臣之大节也。周曰申甫，汉惟耿贾，异时共贯，我何谢焉。夫人河南阿史那氏，北海郡夫人，代北著姓也。建国沙朔，为汉藩辅，言德工容，克遵典礼，苹蘩沼，允叶南风。以大历六年十月廿七日先公早终，谋於箸龟，乃建兆域。遗命葬，勿令改迁。长子朝散大夫、前太子右赞善大夫平，次子朝请郎、前将作监主簿莘，令德孝恭，有闻於代。虔□□□远日，复启旧埏，爰命不才，式铭洪烈。词曰：
天祚圣代，挺生良臣，俾蕴明略，以康时屯。建中之难，狂寇窃发，天临下都，盗入北阙。能以众正，肃将九□，推锋，决机，既昼亦月。克复本郡，增修外城，叶力渭，进图上京。击败凶党，前临贼营，坏垣突人，敦阵骈衡。珍气席卷，泰阶砥平。河东险涩，承制诛讨，胜在战前，师临电扫。陇外犹梗，授公拥旄，东连折摭，西尽临洮。增修保鄣，芟蓬蒿，戎马迁迹，舆徒不劳。在镇累载，休有成绩，董领众军，师长百辟。寒暑外侵，勤劳中积，远图未申，大限俄迫。将星坠耀，关月复魄，圣心震悼，邦人痛惜。天子三吏，实惟司空，□优诏追赠，以酬茂功。郁郁佳城，式昭令终，巍巍太华，长与比崇。颂我遗烈，凛然清风，贞石不朽，嘉名无穷。
孤子平书。
（录自《隋唐五代墓志汇编》陕西卷第四册）
№贞元０３１
【盖】
夫。
【志文】
故绵州西昌县河内常府君夫人河南史氏墓志铭并序　孙婿将仕郎守秘书省正字陈讽述惟皇唐贞元十年七月廿一日，故绵州西昌县令常君承之夫人河南史氏终於长安崇贤里之私第，享年七十四。粤十一年二月十一日，嗣子前京兆府礼泉主簿彩从先王之制，得龟兆之吉，启殡合於长安县龙首原之先茔，礼也。夫人弃姓降祉，世诞勋贤，蝉联缨缕，必闻邦国。曾祖元庆，皇朝左骁卫将军；祖延，皇朝新秦郡司马；父揖，皇朝右武卫郎将。夫人即郎将第五女也。妣彭城刘氏。夫人家傅素范，幼习清风，合柔谦於礼经，端仪矩於物表。年十四，以淑问早茂，慎求嘉姻，玉鸣凤飞，归於常氏。多天克家，主馈知敬，蕴皓洁之行，宣恭和之容，妇德著于闺闱，母仪闻於姻族。自西昌府君即世，十有六年，以恭俭成家，忧勤主祀。孟剥侍子，义方有闻；姜妇秉仪，周旋得礼。呜呼！知疾生无妄，灾遘高龄。晤道归心，乐天知命。诚存敦义，殁有余诲，可谓德符大雅，道合中庸者焉。嗣子彩哀缠乐棘，礼过於文，愿纪行傅芳，以虞陵谷。谓讽业从文进，迹忝末姻，见为铭，以志玄□。□曰：
不绝元庆，流於德门，贞明淑慎，母德之尊。道茂家肥，传芳後祀，女配子立，人伦大义。保善□□，□情所贵。秦原西祉，真宅攸寄。礼从时，匡铭幽隧。
（录自《考古与文物》一九八八年第三期）
№贞元０３２
【盖】
唐故陈府君合墓志
【志文】
唐故颍川陈府君扶风辅氏夫人合墓志铭并序府君讳彦，字文中，其先颍川人也。昔敬仲明受，苴芋太丘，道应辰宿，冠盖逦迤，簪□□延，因官□居，今则海陵人也。祖光裕，父全，□□以俭让，贲於丘园。府君则之裔孙，全之元子也。敦诗习礼，执素弘真，垂懿德於後昆，□□谋於前轨。以贞元十一年二月十□日寝疾，终於常乐坊之□□□□□□有三。
其年三月十三日，□□还□□□□□□□□□□□□□夫人姓辅氏，讳真□，其先扶风人，□□□之时□□晋□□□□避地而为辅氏。夫人则魏□□□之□□唐处上河之□女也。年及笄，总归於□□持□恍□□□□□□□□□待宾客，妇德弘懿，母仪克明，以十六年而府君幽晦□□□□之以昼哭，敬姜之贤也。三十八□夫人抚育幼□□□之以义方，大家之德也。呜呼！以大和六年三月十九日终於私第，遐龄八十有四。令子二人：长曰岳，次曰邑，□章凤姿，名重□□，为礼乐之□□，□邦家之＊绅，并泣血□□□□精□，以其年六月廿九日□□□夫人舆柩合葬於府君之西茔，尽饰终之礼也。恐岁纪□□，□野更变，刊之贞石，铭以傅芳。词曰：
萧萧兮佳城□郁，薤露既□兮悲歌愈出，合兮永黄沙，埏燧重缄兮长辞白日。□□□焉，往何能述。族侄将仕郎姚召述（录自《隋唐五代墓志汇编》江苏山东卷第一册）
№贞元０３３
【盖】
失。
【志文】
故江陵郡太君高氏墓志大唐故明威将军守左清道率府率杨公夫人江陵郡太君高氏即朔方营田副使试太常卿献诚之长女也。夫人性操淳和，容止柔顺。幼能逊悌，长奉母仪。德行著闻，礼则昭哲。年廿二乃归於杨氏之门。恭行妇道，琴瑟克谐。承顺安颜，孝敬怡色。闺门肃睦，亲戚雍和。唯长一男，是丧君子。孀居四十余载。有恨不同偕老，怵惕过於岁时。抚孤，不易松筠之节。呜呼！死生有命，修短何常。人寿百龄，各有定分。以贞元十一年正月十五日终於布政里之私第，时年六十有七。
亦以其年二月廿二日合於京兆万年县崇义乡南姚村。嗣子神威军使押衙前朔方节度先锋十将同讨击副使奉天定难功臣定远将军守左金吾卫大将军同正上柱国平林郡王食实封五十户光宪，哀同高柴之泣血，孝等桑虞之茹藿。感恩罔极，叩地号天，欲报无阶，悲哀请志。铭曰：
禀质天资，节操神契。雍雍容仪，肃肃自励。勤恳家门，铃键无替。妇德彰闻，母道昭克。抚孤孀居，守志不忒。义既斯崇，人其可则。年过耳顺，俄归夜台。死生之道，古往今来。悲风惨忉，愁云徘徊。传流德行，永叹尘埃。
（录自《隋唐五代墓志汇编》陕西卷第二册）
№贞元０３４
【盖】
大唐故萧府君墓志铭
【志文】
唐故朝散大夫行太子洗马上柱国萧公墓志铭并序　银青光禄大夫行尚书兵部侍郎汉阳县开国男韩章撰　通直郎守太府寺丞杜沔书维贞元十一祀秋七月二日，有唐太子洗马萧公终於京师怀远里之私第，享年六十有八。呜呼哀哉！朝廷悼焉，朋友伤焉，此有以见公之经德秉彝之至矣。公讳季江，字季江，其先兰陵人也。肇源自远，绵庆则深。世有明哲，时归令范。
曾祖文岳，皇庐州别驾。祖延昌，皇太子文学。父良绍，皇左清道率。咸以名迹见称於代。公少秉殊操，不群於物，聪明颖悟，尤善玄言。王於历代之典谟，先儒之奥旨，可以补於王化，酌於人伦者，罔不该综焉。弱冠以道举出身。天宝十三载，属玄宗思和至化，徵召贤良。亲自临轩，用加策试。公时应洞晓玄经举，与独孤郎声动寰中，名高朝右。虽古之晁错、公孙和之射策，又何逾焉。信为盛矣。寻以贼臣肇乱，遂流寓於汉中。因授梁州功曹参军，非其所好。洎皇舆返正，又授京兆府咸阳县尉，累转兴平县丞。大历二年复应茂才异行举，策入高等。制授长安县尉。自後累居京剧，三掾神州，出入府庭垂载，所至皆以勤恪廉慎称，信可谓时之良才矣。逮满岁，调补太子司议郎。久之，又迁太子洗马。虽居散位，竟不屑怀。当朝名公，屡有推荐，谓宜登践右职，式允佥谐。景命不融，遽随运往。不其悲欤！即以其年八月十二日迁窆於万年县毕原，礼也。夫人清河崔氏，以柔懿之德，虔奉母仪。恨结终天，痛深昼哭。公无子。今所执丧主祭昔皆出於夫人焉。哀戚之中，又足哀矣。顾惟□敏，见斯文。爰纪徽音，庶传终古。铭曰：
天与盛才兮而不登显位，神资明德兮而不遂雅志。嗟矣昊苍，惜哉名器。终焉不偶，没复无嗣。孀妇主丧，亲朋陨泪。谁忍生人之酷，孰知天地之意。
（录自《隋唐五代墓志汇编》陕西卷第二册）
№贞元０３５
【盖】
失。
【志文】
陇西李公墓铭并序惟唐贞元乙亥岁建戌月＊生有四日，陇西李浼道终，春秋卅。曾祖毅，唐京兆仲山府左果毅。生王父应期，皇博王府谘议参军。生烈考乔，官至陈州司马。
公则司马之季子也。义与信，和与仁，皆锺於躬，其实不忒。公今年夏六月，乘舟南迈，秋八月而复。欲以广其业，欲以崇其德。而天夺其志，则公之奄息也。
公子之孺女之□唯公之长兄前苏州参军涓，居天伦之丧，加於人一等矣。繁廿而冠，卅而夭，成人之道十年矣。孰谓有其德，有其才，而无其寿，而无真位。悲夫！则以是月廿七日辛酉，行窀穸之事於苏州吴县灵岩乡之原，爰得厥所。乃为铭以志之。其词云：
有美一人，如如璋。天不＊遗，曾是泯亡。如山斯倾，如石斯陨。五常四制，存而不泯。日之夕矣，风雨载来，悄焉二孤。如慕如疑，于嗟硕人，永闭於斯。
（录自《隋唐五代墓志汇编》陕西卷第二册）
№贞元０３６
【盖】
失。
【志文】
故太原府太谷县尉元君墓志铭并序　乡贡进士元＊撰河南元君讳重华，字长卿，其先出自後魏昭成之穆。锺德十五代而流庆於公焉。高祖西台侍郎大士，大士生太子家令寺丞逖，逖生蜀州司兵参军占，占生仪王府骑曹参军氵位。皆鲠直不回，清规守节，侍郎有蹇谔之志，忠也；家令有介然之誉，直也；蜀州脊於一位，骑曹足於一官。仕翠而德尊，才大而不展，古之有也。公即骑曹之长子，宦至太谷尉。廉察不苛，闻於长上。有西台之忠，家令之直，而位兼蜀州、骑曹。悲夫！公凛凛若霜松倚涧，秋隼励天，耸干而飞梢云，挺翮而迅征百万。彼聆风矫首者，孰不企予之踵哉。居无□，以贞元十一年遇疠疚，终於潭州之私馆。干摧翼折，因见天道之不私也。嗣子祝融，甫年三岁。夫人河东裴氏，抚孤痛激，闻者为之欷。即以其年十一月十六日归葬於京兆府万年县洪原乡邑阳里少陵之原，礼也。＊以从叔之子，昔被深眷，收泣清思，敢旌善道。词曰：
天道广运，在物无私，阴风扇野，玉树折枝。彼岵之云，翳苍离披，陟望不见，掩泣涟ㄝ。太虚寂寥，万有同归，精灵可，永闭泉扉。
（录自《隋唐五代墓志汇编》陕西卷第四册）
№贞元０３７
【盖】
失。
【志文】
唐故昭武校尉延州金明府折冲上柱国武君墓志铭并序君讳龙宾，字，其先沛郡人也。十代祖晋阳公给，以河汾沃壤，唐叔旧都，地既膏腴，人多杞梓，乃命子孙迁居文水。后远祖从官，遂附版籍于太谷之邑。
去大历初年，以长子兴博览经典，或好武艺，洎乎漳水寻师，乃职佐侯之幕，于是移家潞子之国上党县焉。其累代衣冠，备在家傅，难可详矣。曾祖方，皇大中大夫、棣州刺史，追封南平郡王，食邑五千户；大周祚胤，继体承祧，列授分忧，荣勋王家。祖敬道，皇赠朝散大夫、沁州刺史、追封宣城郡王，食邑五千户；积善余庆，锡土封王，令德孔彰，光传嗣。父隐，皇高道不仕；长揖王侯，漱石山水。开元初，三辟不起。时人方之巢由。君即徵君之第三子也。弱不好弄，志习礼经，每读史见忠臣之事君，孝子之养父母，莫不吟讽之，覆喟然而叹矣。
与朋友交则信义不渝，敦睦亲姻乃恭让□美。永泰二年，河东节度使辛相公奏授延州金明府折冲、上柱国。常谓人曰：文武不坠，先王格言。余於宦情，不能辱身降志。养□草泽，余之愿焉。长子兴，州曲周县镇遏□□将、云麾将军、守左金吾术大将军、试殿中监、上柱国，次子迥，幼而聪敏，长又多能，讨论经典，乃朋侪共推，攻乎书判，同官岂可因年而语矣。十九明经擢第，廿七授汝州鲁山县主簿。长女出家，法名□寂，精勤戒律，讲读花严。君即园林逸性，持诵大乘，岂其善因无徵，天不＊遗，呜呼！死生闻命，谁能免诸，以贞元十二年六月十六日遘疾，去绥德坊私第，享年七十八。夫人杜氏，京兆名族，母仪垂则，中馈无亏，兴元元年闰十月十二日遇疾，先夫而卒。至贞元三年，嗣子进、兴等，建立茔兆，龟筮协从，九月廿三日，殡於潞府城西南五里岗原，礼也。令嗣子进、兴等□罹茶毒，泣血哀号，攀慕穷罔拯之天，擗踊无殒身之地。恭择□□，□□□茔，人谋神谋，卜吉筮吉，即以其年十一月廿七日而葬焉。其□也：北眺城池，西临漳水，虽即天覆地载，虑恐陵谷变移，遂刊石为铭而志之。其词曰：
家传令德，代袭弓裘，叹神灵兮□□，悲逝水兮难留。森森松贾，切切□□，□哭□兮慈颜永诀，泉户闭兮万古千秋。
（录自《隋唐五代墓志汇编》山西卷第一册）
№贞元０３８
【盖】
大唐故李府君墓志铭
【志文】
唐故奉天定难功臣游骑将军守左金吾卫大将军员外置同正员试光禄卿赐紫金鱼袋李公墓志铭并序公讳秀琮，字思忠，族望陇西人也。公岐嶷成性，忠贞立身，亦有文德，又有武功。代美於人，英英达仕。以公之才，三朝侍卫。何期积善无徵，吴天不予。
梦二竖於膏肓，觉五神而将失。逝水潜注，奄罗栋折。呜呼！以贞元十一年秋八月一日终於辅兴里之私第，享年七十有一。郡君夫人朱氏，四德闲和，三从自禀。
锺积善之庆，承累仁之悔。慈惠敬顺，动为女师。柔情令仪，若自天受。俄而寝疾，药救无。先我李公而逝。即以十二年景子岁孟春之月旬有六日卜其宅兆，合葬於京兆长安龙首乡之礼也。嗣子曰璨，次子曰悦，号天叩地，泣血绝浆。
哭动无时，哀切逾礼。实恐山河改易，陵谷迁移，＊镌贞石，乃为词曰：
李公堂堂，文而有信。其义不忒，其风益震。孝亲竭力，恭而能慎。伏事三朝，功高数仞。其一。帝城之西，张杜之北。春风满野，愁云无极。白日朝辞，长归夜域。亲故垂泪，嗣子悲忆。痛慈去，无见期，万岁千秋瘗荆棘。
（录自《隋唐五代墓志汇编》陕西卷第二册）
№贞元０３９
【盖】
唐故武宁房府君墓记
【志文】
唐故洪州武宁县令房府君墓志记洪州武宁县令房从会，清河人也。源流系序，谱谍具详。曾祖融，皇正谏大夫，鸾台凤阁平章事。祖璩，皇兵部郎中。父宪商，皇淄州邹平县尉。尔生於德门，长获高荫，年过志学，补弘文生及第。解褐，授右清道率府兵曹。次授郑州荥泽县主簿。秩满，选授陆浑县尉。自陆浑授於武宁，凡四任，三居州县，皆以清干称。以贞元十二年二月十一日遇疾殁於武宁官舍，享年五十七。新妇赵郡李序女，先一岁而终。葬於伊阳县子平旧业北山之阳。以其年十月廿七日，合葬於兹，与弟从正坟而邻。次先有一子，名欢欢，李氏之出，年十□，前数岁而夭。
汝无后嗣，深所痛哉！恐岁月滋深，陵谷莫辩，用记於石，知尔骨归於此焉。呜呼哀哉！廿五叔前滁州刺史济记（录自《隋唐五代墓志汇编》洛阳卷第十二册）
№贞元０４０
【盖】
失。
【志文】
唐故元从定难功臣金紫光禄大夫行左金吾卫大将军兼殿中监上柱国彭域县开国侯刘府君墓志铭并序君讳朝，字升朝，其先沛国彭城人也。高祖丕纂鸿业，□□昆季，□弟交王於楚。分瓞实茂，公其继焉。先因厥官□□京兆，今为泾阳人矣。曾祖讳敬，皇左武卫折冲。祖讳柱，□□太府卿，偕当代英髦，为人师范。考讳奉进，皇骠骑大将□□开府仪同三司。识达古今，道高前哲，声播遐迩，垂裕后昆。公即开府之第二子也。忠直自然，孝友天假。幼而俊迈，弓剑□□。矛长七尺，腰带十围。容貌魁梧，力能扛鼎。顷羯胡构乱，□□平武。肃宗辟为细臣，俾觇贼势。
昼伏宵征，往返十度。□□＊张从舍。悉皆闻奏。随机应变，致天之罚。选为射生，克□北鄙，犹虞党项凭凌、坊、丹、延等州。帝择为假回纥首领，领五百人，登山涉川，环崖透谷。若秋鹘之击群雁，似韩庐之逐狡兔。□捕必获，拾之无遗。功加上等，改宝应卫前将。代宗幸陕，元从扈跸。励节竭诚，忘其寝食。
旋复后，大历十四年□分御□□师，镇守畿甸。特授十将，镇云阳县。洎朱Г暴乱，乘舆出狩。首末元从，□□翊卫。还宫，迁金紫光禄大夫，兼殿中监。前後三朝元从功臣，特承宠渥。及夫年过从心，功成身退，持斋念佛，修未来因。忽缨疹疚，药饵不救。以贞元十二年六月十二日，终於辅兴里私第，春秋七十二。
呜呼！天丧善人，□□速欤？夫人李氏，乐棘缠悲，循陔兴感。长子全珍，次子叔□□并崩心泣血，杖而能起。匍匐问吉，龟兆叶从。即以十三年四月十一日安葬於先茔西，礼也。桓词殚识寡，不足叙其□音；昆季情殷，乃敢傅其遗烈。
铭曰：
吾兄奄逝兮去何长？盛德雄名闻四方。身痤泉台兮□寂寂，青松明月兮空苍苍。
弟桓撰并书（录自《隋唐五代墓志汇编》陕西卷第二册）
№贞元０４１
【盖】
无
【志文】
唐圣善寺故证禅师玄堂铭并序　河南府进士姚公素撰玄堂者，故证禅师权窆之所也。族轩辕氏，陈州太康人。伯父如林，昆季比翼，儒行华冕，累叶义居，双阙夹耸，旌表其义。和上独糠秕儒史，梏侄□□□方幼之岁，归佛而师，乃诣陈留封禅寺，□英公所授业，曾开悲敬二田；数载，前後於吴防、圣善两处化导，识量冲和，风仪雅静，容多慈悲之□，发言含柔软之音，解行全知，见普允所谓法藏德□，禅林智月，至贞元十三祀十月初微疾，廿日，右胁以归寂，廿六日，厝於龙门先师塔得用之地，礼从权也。僧腊六，□龄七十一。门人等或哀踊於地，或叫擗於天，克思□泽之深，式鬼慈荫之厚。
公素谬得□履，□门亦尝□其法，誓将寝庵□茔侧扫享献，澡沐俗虑，杜□□游，助营塔焉。乃略述□德，斫石志之。铭曰：
冥冥玄堂，白龙之岗，我师是处，慈眼斯藏。杳□□□，拱木斯丛，我师爰宅，灵骨告终。行者敬之，禅法□□。
贞元十三年岁次丁丑十月癸丑朔廿六日戊寅建（录自《隋唐五代墓志汇编》北京大学卷第二册）
№贞元０４２
【盖】
失。
【志文】
唐故法云寺内外临坛律大德超寂墓志　侄朝散郎前行同州韩城尉晤撰并书大师字超寂，俗姓韩，昌黎人也。归依释氏六十年矣。皇朝司封郎中文静之曾孙，赠礼部侍郎秘书琮之孙，扬州大都督府左司马兼侍御史志清之长女。居然善人，八岁入道。授经乃师同院辩姓和尚，依正当寺净觉和尚授诫，听读即安国寺，大辩政律和尚也。从授大诫，至於登坛，不求而大德众信，缘业乃远近输诚。
五十年间，三千子弟。至於铸画佛像，装写藏经，广设文斋，舍入常祝大师每岁有之，不可具纪。以贞元十四年遘疾，终於当寺院，时年六十九。真像归寂之时，色身安厝之日，缁流哀痛，衢路伤嗟。以其年三月廿二日归葬於万年县长乐乡城东原，礼也。故当寺大德照空，虽同学事师，如异姓骨肉无何，早岁奄化，每言，泣涕涟ㄝ，常愿同茔。无卜吉地，俯瞰灵塔，以慰平生，更对贞松，爰申久契。
恐陵谷迁变，遂刻石记之。侄前行同州韩城县尉晤，衔哀叙述，直书事能，空纪年月官石，是以其铭不载。
（西安碑林藏石）
№贞元０４３
【盖】
故邵州别驾陇西李府君墓志
【志文】
唐正议大夫行邵州别驾充右神策军判官食邑三千户□□□李府君墓志铭并序府君讳通进，字，其先陇西人也。自□□之後，散居西土。曾高□□，家於安乡，历数百岁矣。迭居领袖，州党具瞻。公袭出中林，挺身入□，□冠有扬名之志，业经著拾青之节。年廿四，起□□□□安乐因时□□关不从，瀚海无波，朱绂银章，□耀家国。洎天宝末，□□□□□罔□□余年，鼓鼙不息。公多材多艺，且武且文。□载笔□□□□清河雒。或□□铩羽，拓定幽燕。位以勋崇，名由绩著。阶登骠骑，官至刑□，所以不日□不月之者，盖纶诰溢于缥囊，印绶盈于□□矣。贞元初，右神策□营节度留后兼御史中丞马公班师中山，饮至西雍。
因拜右神策□大将军，为心旅之寄。公幕中故吏，既贤又亲，乃表荐之，与陈阮接武。□理以直，就刊惟和。帝嘉之，特授正议大夫，行澧州司马。俾登廪食，式奖殊恩。秩满，迁邵州别驾，宾幕如故。甲第□陈，逸骥星驰。文结近臣，姻连列将。亦足以垂裕裔嗣，旌别里闾。贞元戊寅岁夏四月廿有二日，以常疾终于禁苑，春秋七十。呜呼哀哉！越六日迁于辅兴里私第。七校辍舂，五营罢社。寮吏垂涕，焉如夫。□逾月，外姻皆至。嗣子前右神武车左中侯赐紫金鱼袋武定等，启其手足，光厥衣衾。以其年仲夏月旬有七日，合于京城西龙首原先夫人之茔，礼也。夫人乐安任氏，花早凋，宰木成拱。宛其同穴，孰曰不然。恐陵谷□□□□代□，刻石□其令德永年，播其风烈，乃为铭曰：
李公英英，西裔挺生。克己从华，官达名成。□兴江郡，飞翰柳营。人瞻清德，俗美嘉声。如何不淑，天覆其□垅头夜月，千祀孤明。
贞元十四十夏五月十七日建造（录自《隋唐五代墓志汇编》陕西卷第二册）
№贞元０４４
【盖】
失。
【志文】
大唐故元从朝议郎行内侍省内府局令上柱国刘公墓志铭并序公讳奇秀，字幼成，先彭城人也。昔迁豕韦氏於固□棠杜氏。晋主夏盟，为范氏，后交质於秦。在晋为范，居秦则刘。因生以赐姓，开国承家，保性命氏，其来尚矣。祖思宾，皇澧州司马；烈考志远，皇潭州别驾；奕叶仁贤，承家令德。
积庆储祉。华於我公，公幼则孝於而家，长则忠能奉国。策名枢掖，存诫执中，翼戴天，股肱宸。俭素居身，清贞入仕。或掌饔饩，或监饣鬼饣军。出纳之吝之於最，始终不愆，白无玷。四朝辅主，五任历官。心苟无瑕，位终内府。令春秋六十一祀。噫，才位两立，功节双全。天不＊遗，所不永者，寿也。阴阳为寇，遘疾膏盲。以贞元十四年六月四日薨於兴宁里之私第，其年十月廿六日迁厝於川乡，礼也。夫人会稽骆氏，吏部常选骆万福之子。贞柔懿质，淑慎威仪。
四德雍雍，九族穆穆。茹悲衔哀，礼经允叶。送终往返，执德无违。长子曰荣，内养供奉。柴毁泣血，寝苫绝浆，未尝见齿。孝子之户，必出忠臣。宜其翼戴圣听，股肱王室。孝子不匮，永锡尔类是也。次子佶，果毅、金吾别驾。惜哉！寿不永也。先夭札矣。太白之阴，清渭之滨。粹气郁郁，诞孕哲仁。於锁内府，四朝翼辅，出入凤台，捧戴銮辂。将谓云天，谁谋下士，川吉地，宅兆安厝。陵谷推迁，摧残贾树，纪於贞石，永族徽祚。
（录自《隋唐五代墓志汇编》陕西卷第二册）
№贞元０４５
【盖】
唐故扶风马府君墓志
【志文】
大唐故金紫光禄大夫行潭州别驾上柱国扶风郡开国公马府君墓志铭并序　男通直郎前行湖州乌程县主簿莘撰并书维贞元八年四月廿五日，金紫光禄大夫、行潭州别驾、上柱国、扶风郡开国公薨於位，享年七十四。呜呼！道术多诬，服食皆谬，人非金固，寿考有终。公讳浩，字灵长，本扶风人也。曾祖建旆，皇通议大夫安州长史。祖叔常，皇游击将军。父元裕，皇太子家令，赠曹州刺史。公忠孝备躬，强学立志，有济世纵横之略，无邪亻妄谄觎之心。释褐任易州遂城尉，以禄山包危代兴灭之机，献策於金门之侧。帝其念之，恩降加劳，授左领军卫兵曹参军。衔命皇使。当寒溯之月，处彻冻之晨，跋涉海隅，＊露霜霰，戍马四合，挺生一身，安东平虑，几死而至，抚绥元士，归顺贰师，匡国宁人，以兹颇久。出入丹禁，宣传四维，克复中华，以卫社稷，特拜少府少监，充天下宣慰处置使。赫赫堂堂，君臣一体，累迁卿寺，数佐军谋，出典颍川，兼领亳社。属残孽余弥，陈许交锋，磨励戈矛，训习卒乘，攻城百战，连下三州。天命爰来，屡加爵赏。又总寿春牧，才经考秩，改四镇节度参谋。後以权臣不德，执柄协私，除寿王府长史。十载班朝，四转别乘，优游骥足，徇禄江潭。虽怀捧日之心，终愧负山无力。呜呼！壮志何剧，流年有涯。
比为岁月未通，窀穸斯阻。今以贞元十四年十一月十五日迁窆於万年县高平乡凤栖原之礼也。前夫人河东裴氏。祖守一，皇幽府长史。父依业，皇忻州秀容令。
夫人即军城之孙，驯翟之女。门承阀阅，代袭簪缨，懿行饰容，令仪播巳，随夫之秩，释褐遂城，寝疾路隅，瑰归固里。爰因通岁，启就良晨，迁祖姑加之礼也。公有子十二人：长曰准，前成都府田曹参军。次曰牟，任处州司功参军。次曰聿，前绛州司田参军。次曰巩。次曰莘，前湖州乌程县主簿。次曰罕。次曰。
次曰举。次曰奉。次曰晕。次曰覃。季曰芊。咸皆殒坠，泣血临封，永玄堂，刊石终古，其词曰：
文质斌斌，饰德修身。荣兆友荐，贵岂因人。间出奇伟，皇天无亲。过能不贰，言亦惟。匪遘年龄，龟辞白曰。嗣子临圹，穹苍愍怵。封树克期，千秋礼毕。
（西安碑林藏石）
№贞元０４６
【盖】
大唐故士府君墓志铭
【志文】
大唐故文林郎行总监苑西面监事河南士府君墓志铭并序　中散大夫前太子文学颍川陈叔齐撰府君讳崇俊，字惟彦，河南人也。其先帝尧之胤，则天庆余，建封刘累，度才以授任，沿朝而变俗。在夏称御龙，居商曰豕韦，处周云唐杜，杜伯之子隰叔居晋为土氏。世纂茂勋，家传邦政。□修忠懿，不忝令名。万国匡周，晋室为诸侯之长，六卿辅晋，士会迈庶僚之贤。後叶子孙，绂冕相袭，随官迁土，底业靡恒，故今为京兆府万年县鹑首乡通化里之人矣。曾祖岌，皇朝散大夫、检校太子家令。祖元恪，皇仁勇副尉、守左武卫左执戟，致身从事，成节颇优，始临边以静戎，率归朝而捧日。父观，道逸方外，不顾世荣，芝术养神，琴书悦性，公侯虽贵，我无取焉。君幼挟清风，长有奇干，修词懋学，进德立身。投文林郎，行总监苑西面监事。作宦京国，职亲天府，入趋宫禁，出护掖垣。倏遇禄山兴狂，惊骚帝里，圣皇南幸，储后北巡。君隐避奸雄，疾不仕，闭门却扫，静欲修真，自此抽簪，便成遁世。春秋七十四，大历四年五月十五日卒於京师东缠里之私第。
夫人太原王氏，精明女德，婉妇容，礼洽诸姻，行光我里。岁六十一，大历三年十一月廿八日，卒於家寝，先府君十七旬矣。呜呼！不盈一载，联祸二尊，上天降凶，於此奚甚，永言荼毒，縻溃心灵。元子庭兰，皇昭武校尉、守京兆甘泉府折冲都尉、右神武军宿卫。仲子庭秀，皇游击将军、守左金吾卫翊府中郎将、充内供奉射生。此二子也，夙著成人之器，方图命礻失偕弘，岂意庆之不长，偶俱寿短。色养不终乎左右，精魄先飞於杳冥。兄亡宝应初年，弟终广德元祀。相从即世，殒落何频。次子庭钧，游击将军、守左金吾卫大将军员外置同正员，季子庭，朝议大夫、试左金吾卫长史、充湖南部团练使驱使官。斯两孤者，长也通武，少兮好文，各以己才，为国静难，东西南北，无所不之，宣力辕门，备尝险阻，夙夜匪懈，星岁易迁，未遑修缉涂刍，谋卜蓍筮。今昔逆寇歼殄，倒载干戈，四方无虞，三军有暇。庭近奉湖南本使差在上都，专知银台进奏，驱驰百务，出入九重。因是还京，克复庐井，得延奉光之礼，永终树柏之怀。以贞元十四年岁次戊寅十一月景午朔廿一日景寅合於川乡龙首原岗曾门大茔之左，不远祖宗，礼也。铭曰：
皇天辅德兮备闻经籍，方期戬福兮惟贤是锡。何玄鉴之失中，反除休而布。
其一。门之不幸兮重叠凶殃，二尊双玉兮继踵崩亡。弃诸亲之景慕，裂遗绪之心肠。其二。邦国兴危兮群凶怍厉，日月易流兮疾如川逝。公束干戚之名，久违迁举之计。其三。□遭主圣兮巨寇斯平，素车紫辇兮克就佳城。惟四神之感应，祚百世之□明。其四。
孝子庭书（录自《隋唐五代墓志汇编》陕西卷第四册）
№贞元０４７
【盖】
失。
【志文】
唐前卫尉卿赐紫金鱼袋张公夫人太原郡君郭氏墓志铭并序夫人讳仪，字少容，太原介休人也。隋银青光禄大夫、、宁二州刺史、黄门侍郎、下邳郡守，封须昌县开国子怀道之裔孙也。皇朝户部侍郎、御史大夫、诸道盐铁转运等使、清河张滂之妻。贞质淑亮，闻於六亲；纯孝柔嘉，借以四德。
少而聪惠，长有令仪，居亲之丧，毁殆灭性。夫之义礼，富以直家。高祖游素，皇朝累至吏部郎中，袭爵须昌子；曾祖义同，皇朝散大夫、并州太原县令；祖猗，皇虢州弘农县令；父远，皇常州无锡县尉。夫人即其长女也。爰自周室，洎乎皇唐，轩盖相承，簪缨不替，子孙蕃衍，代有奇才：汉出高人，弥加族茂；晋生术士，亦自名昌。其枝叶联绵，出入将相，女娣芬馥，亦在宫闱。而夫人一门，累代清素，自隋六祖兄，有白眉，讳季膺，才名颖拔，词辩纵横。浙西观察使李公栖筠一见奇之，辟杭州从事，提纲举目，一郡风生；剖滞析疑，诸侯坐肃。颜渊短命，知将地下修长；卫云亡，乃是吴中失玉。其季师者，亦文华逸格，才用出群，厚德深沉，硕量注博，亦无禄早世。交友称嗟。呜呼！郭氏之门，遂将绝矣。所有女妹，亦尽凋零，唯夫人主其两姓，大家不□，夫□无亏，共称贤妻，亦博孝女。属夫氏性直，邪不悦闻，廿年间，三度黜削，皆奉执公□，不容於朝，再谪炎荒，一居小牧，随而便发，不惮险□。□处合瓯，绵历星岁，属地多温湿，疾染膏肓，土无医和，□有□□，谶言具度，得□□□，贞元十四年十一月廿六日遘疾，薨於汀州开元寺别院，享年□。以贞元十□□□□□□□启，归葬於东周洛阳旧乡邙山有墓其□□定，实亦合仪。以□年□□□□□□□□□□□圹名封石，□里号金庸，前山背可千古，是字□夫人早失□□□□□□□□兄弟不能□□□中年丧妻，纳为继室，干敏临事，敦睦出人，俭□□□□□□□□□内外□□有妻。顾以滂多病年高，谓君葬我，今则□□不充数乃葬□□□□□□□□顾□□失□则直朝列，不容远谪炎荒，我来随从，且夫之冠盖□□□□□□□□□□□□死生常理，何恨如之。但忧其夫近来多病，男又童稚，未及与婚媾，□□□寄□□□□妹之墓□□□湖时日末□□□□□□□□恨，时也命也，知之□□□将闻之不胜呜咽。敬□□命，敢负诚言。恨□□□自□□□长路执绋而□□夫□有子叔□，年未及冠，□□泣血号叫，彼苍以□□□□又□□洁食省□□有□虑父□□□俱不得□□□棺柩，迥瞻室庐，又□□□□□□□慑，唯□刊石，以□□□□□□厚德汪洋，锺庆灵□，□□□□□匡淑□□□□郭氏之祚庆傅□□□□□□□门推□□德家荷仁风，余□□弥□□□□□□□□□□□□□□□□□□□子尚童蒙，夫将羁继，护丧□□□□□□□□□□□□□□□□□□□□□□临歧一恸，□□□行，夫妻义重，离别□□夫滂攒（录自《隋唐五代墓志汇编》河南卷第一册）
№贞元０４８
【盖】
失。
【志文】
唐故中山刘公墓志铭并序智气所主，皆归无端，窆以栖魂，礼存於昔。公讳胜京，字胜京，定府之北平县人也。皇昭武校尉、右武卫易州德行府左果毅，赐绯鱼袋。曾祖全节，祖克恭，考定龙，自周命氏，累代称哲，佐汉业盛，启晋名高，而近叶辞荣，官不之大也。公为则必闻，励操以洁，明德茂学，视履考善，若以绝网自融，抱信无ル，朋友企节，贤秀归声，又其尚矣。且存亡者晦明，短长者期运，天之所应，孰能违之。越以贞元十四年六月贰拾三日，归寝於本乡之里也，享年七十九。有嗣子三人：长曰希顺，次曰希璀，季曰希诜。仰惟顾衤复，孝展因心，茹荼绝浆，毁不灭性。即以其年十一月廿七日，殡於新兴村西南三里驿马惘之原，从中吉也。
三子惧以岁月绵流，姓字无绝，爰幽石，乃ゼ斯铭：
抱器则深，怀道仍逸，哲人如何？为寿斯讫。荆玉隐辉，楚材倾质，生乎死乎，如恍如忽。不好为仕，荡然无屈，故里伤哉，从坤永毕。
（录自《隋唐五代墓志汇编》河北卷第一册）
№贞元０４９
【盖】
唐故裴府君夫人元氏墓志铭
【志文】
唐故右卫府胄曹参军裴府君夫人河南元氏墓志铭并序维唐贞元己卯岁粤正月廿有二日，故右卫率府胄曹裴君夫人河南元氏夭于京兆之崇德里，时年廿有五。以明月四日於胄曹之茔，从夫也。呜呼哀哉！夫人後魏国姓，实为华宗，盛王本枝，世有明哲，高曾在父，□以显职称。烈考偕，以严直为兰台郎，以令名为赤县尹，二天三郡，终守於岳阳。呜嘻！清芳可披，善庆俱在，而子云之不嗣。哀哉！夫人岳阳之长女，明敏内莹，妍韶外积，助奠之际，秉其敬心，待姆而动，举不逾阈。赏亦阅图史修组训。及笄而归於裴君。
君子曰：桃夭□□，宜其家人。美夫！未几而君姑弃年，既除而烈考即世。进盥匮枕之礼，承颜问竖之制，而婴乎茹荼之痛矣。夫能前以义立哀，後以情改戚，情至则子道可宾，义展则妇事无忧。夫□令仪，能以是举。呜呼！□兮无从，善不必与。成声之□旧，而歼我良人。是以孀心易摧，惊骨易□，哀过则伤性，痛至则亡神。神与性离，形随而去。曾不在时，遘此属疾。惜乎岳阳之不立清规，季兰尸之；夫人之婉娩幽闲。主祭缺然。当室无胤子，向帐惟僮仆，是□哀也。
七年之中，大丧者三，既而身随之。盛德无後，宁宥於十世哉！赖乎尊夫人在堂，轸痛慈悼。维是奠，窀穸之事，备以饰终，亦庶乎无恨也。公弼即夫人从母兄，具聆淑仪，早叹贞范，扌文弟细绎，且无魂词。铭曰：
琼被无瑕，玉水载色，生旌德门，是之为德。夫人似之，表以嫔则，作合於裴，实维我特。韶年兮不留，夜壑兮移舟，泉灯照寂兄承发，系带香奁谁复收，松声寒兮月冷，花意惨兮云愁，虽同胡露之共尽，所嗟兮碧树之先秋。
乐安县公弼撰（西安碑林藏石）
№贞元０５０
【盖】
失。
【志文】
唐故通直郎前京兆府好县尉博陵崔府君墓志铭并序　乡贡进士昌黎韩南史撰并书公讳葛，字楚长，其先周姜原之後裔也。洎秦汉魏晋，迄於巨唐，冠盖蝉联，徽猷不泯。郁为盛族。先祖因封博陵，傅芳递袭，古今为博陵人也。曾祖焘，皇礼部尚书；祖余庆，皇兵部尚书，列考遵义，贝州刺史。公兵部尚书之孙，贝州刺史第四子也。幼而冲邈，雅亮孤峻，有潘岳之才貌，负孔融之敏捷。以门地清高，簪裾茂族，大历中，补左千牛备身。丹墀翊卫，宛有老成之风；紫禁沉机，言无温树之对。秩满调选，解褐华州郑县主簿。路临京剧，往来憧幢尽日，人吏获安，奸豪慑伏。事无留滞，抒意必精。里谣其香名，寮き挹其盛德。郡守董公闻之，以公妙年入仕，干济公务，甚佳叹也。俾公掌仓廪则无竭耗，主邮驿过无停拥，亦可以为后来之轨范也。建中末，旄头星高，奸臣＊窃，华夏骚动，属车西巡。公浪迹韬名，佯狂混世。松凌寒而劲节弥坚，兰处幽而芳香不昧。贞元中，选集授好时县尉，居未纪，非时授替。明年，再集天官，以公政未布，威未临，系公再任好县尉。公弟兄四人，同登畿甸，棣萼晖映，组绶联华，昔荀氏之八龙，莫之与京也。及官满，寄家杜。公器宇宏廓，有达识之亮，质直好义，不谄谀於人，名宦自强，不超趄於世。性习儒，素味黄老，至於朋侪寮友，未尝愠於色，形於言。识者云：颜子复生於唐矣。无何遘疾。以贞元十四年九月八日终於之私第，春秋有三。以明年二月十日归葬万年县凤栖原，从先茔，礼也。
乌呼！才高而位卑，名达而禄薄，人佥或叹曰：公不登霜台，职粉署，出守岳牧，人济巨川，志未展於青云，位且屈於黄绶。岂不惜哉？夫人吴兴沈氏，帝戚联芳，衣冠族裔，衔酸茹叹，蓬首棘心，望断琴瑟之音，志结柏舟之誓。嗣子季方，次子季直，未逾稚齿之年，空泣高柴之血。南史沐公惠眷，饮公德风，缅想平生，旌表茂硕，援毫慷慨，掩涕为文。铭曰：
王侯之裔，公即之门，英灵锺美，翼子谋孙。降精元和，生於君，迥出时彦，郁为人群，彼苍不予，兰歇销芬。茫茫九泉，寂寂千古，书绝鸳鸯，夜邻狐免，原野风悲，松扃月苦。名存史册，玉沉草莽，刊之贞石，彰厌芳茂。
（录自《隋唐五代墓志汇编》陕西卷第四册）
№贞元０５１
【盖】
淮安郡文学梁公墓志铭
【志文】
庸故朝散大夫淮安郡文学梁公墓志铭并序　朝散郎行绛州曲沃县尉胡端撰公讳守让，字玄德，其先安定人也。因官而处，世为上谷人焉。曾祖英，瀛州高阳县令；烈祖元琼，赵州元氏县丞；烈考思礼，高道不仕，时号儒门处士。
公即处士之元子也。弱不好弄，长而博学，业擅乡赋，名彰省司。天宝初，筮仕补淮安郡文学。爰及满岁，色养於家志道修身，不求荣禄。丘园养素，郡国推贤，制加朝散大夫。朱绂光辉，彩衣荣养，能以经典亲授子孙，不坠弓裘，克绍堂构。
何期积善无应，寝疾不瘳，以大历十三年八月九日奄终於私第，享年七十有三。
顷以未遇吉时，从权安厝，今会通岁，与夫人中山刘氏、陇西李氏合葬窆於郡城东北原，周制也。长子州永寿县丞、次子绛州绛县尉、次子汝州襄城县尉、次子汴州陈留县主簿、次子亳州参军等，寝苫泣血，叩地号天，共虑岸谷为陵，桑田变海，命工刻石，纪事书劳，期以永年，传诸不朽。呜呼！粱木斯坏，泰山其颓，逝水东流，终天永结。乃为其铭曰：
平原苍苍兮白日曛，青山峨峨兮起愁云。抚膺泣血兮难重陈，盛德余芳兮何可闻。
大唐贞元十五年四月十日纪（录自《隋唐五代墓志汇编》河北卷第一册）
№贞元０５２
【盖】
无。
【志文】
唐汤公故夫人马氏墓志夫人姓马氏，其先扶风人也，贯汴州浚仪县矣。父讳俊，高道不仕，志性丘园。夫人即不仕之第三女也。维夫人秉钊诚以修德，理母仪以承家，供事舅姑，行为文范。内有宗族，志有竭诚；外接亲朋，卷称孟母。笄年娉於汤氏讳绚。夙宿惟勤，巾帻内攻，箕帚无倦。何图天夺斯寿，魂魄上升，体掩泉门，归於逝水。
於贞元十五年八月十三日奄终於扬州江阳县太平坊之客舍，享年四十有九。呜呼！梁木其坏乎？哲人其萎乎？即以其年月廿六日，窆於江阳县嘉宁乡五乍村平原，礼也。女一人，名洪子，泣血绝浆，哀毁过制，故刊石为记。乃为铭曰：
皇天不仁，歼我慈母，浮云往来，清风吹拂。不见慈颜，空悲风树，宜其子孙，千秋万古。
（南京博物院藏石）
№贞元０５３
【盖】
大唐故仇夫人墓志铭
【志文】
唐故京兆仇夫人墓志铭承务郎前行亳州鹿邑县尉郭清撰夫人号千光照，京兆府三原县人也。爰初受谥，迄□□府兹。代袭簪缨，门传冠冕。故知流长艰竭，底深不倾。荆山之岑，寅产良玉，积善余庆，爰有夫人。
夫人幼而惠，长而温，德可以洽亲姻，我□□□□固□巾栉是重，鸶有行，遂适於故朝议郎守内侍省内常侍知省事赐紫金鱼袋、上柱国、赠镇军大将军、左监门卫大将军、太原□讳守廉府君。山岳降灵，迥出群表。匡辅王室，积有岁年。
□□股肱，亦为心腹。横流秉极缎没逝川。夫人抚育幼孤，不坠家业。柔顺恭懿，无谢古人。慈爱贞良，为时所重。何图神之不，掩弃高堂。已贞元十四年十一月廿七日终於京兆府万年县之私第，亨年五十有八。长子延俊，次子朝议郎行内侍省官闱令赐绯鱼袋上柱国延甫，朝请大夫行内侍省内谒者监赐绯鱼袋延义，诚谓闲生，实称令嗣。贞固足□□□，孝敬足以承家。出纳玉言，宣扬帝泽。无磷无点，有始有终。恭俭为心，金石是固。才过伊吕，德迈逾深，弥加敬慎。生事以礼，死葬於□。以贞元十五年十月十五日於京兆府万年县龙首原之旧茔，礼也。悲夫！寒暑□□，修短随化，＊石纪德，旧彰美焉。其词曰：
阳台之灵，神仙之英。天资□懿，物莫之原。代表芳声，人钦令名。其一。
长而有家，遂配高族。移天就地，是和是穆。宗亲是保，长幼咸伏。贞操□持，温润如玉。其二。中年见丧，天乎不仁。玉堂何薄，刍灵何亲。黄肠遽掩，む帐空陈。仪形此失，悲哀日新。其三。素＊之阳，龙首之下。真宅既立，犹歌薤露。
地久天长，子孙永慕。
（录自《隋唐五代墓志汇编》陕西卷第二册）
№贞元０５４
【盖】
大唐故夫人崔氏墓志
【志文】
唐前卫州参军李公故夫人崔氏墓志铭并序文林郎前恒王时参军直集贤院张文□撰夫人字媛，博陵著姓，四岳之後，挺特奇才，勋贵相□，□称其美。簪缨祖德，辉映鸾台，锺庆流芳，今可得而略也。父光邈，皇万年县令、璧州司马；克嗣前烈，代为文宗，粉署超腾，累践风宪。夫人则璧州之第三女也。夫人宛顺淑质，天假容姿，妇礼母仪，可以傅於女史。当年适卫州参军李士芳。於是举案齐眉，如宾之敬，勋容合礼，举步成规，闺阃不逾，曹姜是匹。岂谓黄天不＊，降此鞠凶。呜呼！贞元十四年三月三日遘疾终於通利里之私第，一百甲子享龄报焉。
行路为之沾裳，□妇为之掇臼。李参卿当代声名，清谈利辩，先儒秘术，披揽在心。於是出入高门，长揖侯伯。朱缨紫骑，旦夕盈衢；炮煮华筵，只接不已。可谓世之玄艺也。悲伤丧偶，幼女攀号，乃命青乌，占田克日。即以来年己卯岁冬十二月庚午朔廿一日庚寅卜宅於河南县平乐乡之原，先茔次西坤雄礼也。恐陵谷迁变，遂刻石於泉扃。铭曰：
□邦媛兮顺且清，殁弥後兮著佳声。修妇道而令则，留□训而伤情。千秋兮万古，独水隔夫兮哀荣。
李清刻字（录自《洛阳出土历代墓志辑绳》）
№贞元０５５
【盖】
失。
【志文】
唐故蔚州刺史兼殿中侍御史张府君墓志铭并序河东观察推宫试太常寺奉礼郎齐孝若撰唐有万国，代戡艰难，实驭乱臣，底定丕业。今天子亦任於二三元老，再靖区宇，有若北平王豳公燧其人也。府君则麾下谋将，佐成勋庸。昔张敖不臣，无出其右；鲍宣之下，皆以让。府君之於北平有之矣。君讳任，字君规，其先也：
仪相秦而破纵约，良佐汉以定中州，平子赋两都，孟阳铭剑阁。代袭令问，繁於子孙。远祖以避仇南阳，因家陕服。虽榆寄於新邑，而姓氏系乎旧邦。曾祖曰福，赠苏州刺史；祖曰守，故御史大夫、范阳节度使。玄宗御极，海内兵偃，独委精甲，北临鲜卑，风驰紫塞之外，魄散赤山之上，亡镞无费，引弓不虞，虽武贤西征，去病北伐，不我过也。父献诚，故检校户部尚书、山南节度使。初盗发幽蓟，为之胁从，诡输小诚，求彼大任。虏不我诈，我藏其忠，既专大粱，举以效顺。封略千里，戈万夫，回吠尧之响，为获兔之用。鲸浪弥息，安流朝宗。
是以有尚书受钺之宠。公即尚书府君之第四子也。神融秀茂，气协精爽，慷慨立节，周旋知机。少在京师从儒者游，慕乡人选举之事，学为词赋，颇造堂室。痛诸生蚊成其响，蝇点其色，相＊以险，自专其媒。乃抚己叹曰：此求仁义，仁义违矣；此求文学，文学微矣。丧我元和，不如去之。乃从勋荫凋集，受太常寺主簿。居无何，丁先府君之丧，七日杖起，三年血泣。终制之日，屏居深山，以为先贤之道，莫不文武；祖考之业，奉於功名。且武在止戈，战惟除害，何必衣逢掖，冠章甫，然後为文乎？带缦胡，佩龙泉，然后为武乎？吾当味阴符，师黄石，翁归中立，惟所任使，竖儒何有哉！数岁业就，豳公聆其风而辟焉，署河东节度左马军使，兼掌牙卫。是时田悦犯顺，豳公东征，命为前驱，大克俘丑，以功迁朝散大夫，试太府寺丞。累迁光禄、太常两寺卿，赐紫金鱼袋。及銮与顺动路，朝奏免彼虎吻，觐於龙颜。上嘉其忠，行在所授汾州司马，累迁蔚州刺史，兼殿中侍御史，充节度副使。在公益励，敷政日新。虽远人深地，若家至日兄。强不能恃其力，弱得以安其居。横填飞弧，矗如金镛。以继太夫人忧去职。百姓失公，如公丧亲。今连帅李公雅知才业，其有大任。不幸遘疾，以贞元十五年十一月廿五日，薨於太原府福昌里之私第，春秋五十。呜呼！青＊在匣，不割犀象，锋锷一折，销於鸿炉。知具能者悲矣！大人陇西李氏，念偕老无因，以未亡为恨，蓬首行哭，闻天彻泉。嗣子师宗等，以明年二月廿二日，护柳篓归葬於洛阳邙山之原，先茔也。余忝旧执，泣为之铭。铭曰：
声同则庆，气合则亲。唐有北平，中兴元臣。其下皆贤，公为一人。榱桷明堂，高居圣神。德行邻兮。少从儒者，亦书其学。思因鹿呜，展我我麟角。诸生浮靡，利□金□。吾何望哉？去受王爵，惟先觉兮。祖惟大夫，择内林胡。考惟尚书，献地梁都。煌煌一门，再受兵符，嗣令图兮。邑有歌谣，塞闲烽燧。人归四境，兵罢中垒。边郡理兮。□未□□，白驹不留。方期斧钺，忽树松楸。归山丘兮。
承务郎试右武卫兵曹参军（下残）
（录自《洛阳出土代墓志辑绳》）
№贞元０５６
【盖】
失。
【志文】
唐故右龙武军折冲扶风郡马公墓志并序前乡贡进士撰公讳干，贞干，先河南人也。夫人张氏、陈氏。夫人有孟母之贤，怀良妇德。
曾讳诚，字。祖讳秀，字干。有子三人。长子弁，次子顺奴，以父贞元十六年五月卅日终於京兆万年县宗人坊私第，享年五有二。其年七月五日归葬於龙守原，礼也。呜呼！大人巳知何处，子念无归。父有去人之孝终。镌石铭曰。
（录自《隋唐五代墓志汇编》陕西卷第二册）
№贞元０５７
【盖】
失。
【志文】
唐故法云寺大德真禅师墓志铭并序从侄孙前进士逵撰斗城东南二里曰长乐乡，郡上都法云寺故大德证真禅师躬所表灵域在焉。贞元十六年八月二十四日，京邑缁素衔涕会於其地。盖虔奉全身，永闷幽壤，从像教也。禅师本系吴兴□氏，自汉述善侯，宋司空公，以迨於皇考县令昂，母兄河阳行军司马、御史中丞瑜，淳耀耿光，辉炳邦族。禅师绝弃代网，冥融道心，始受律於当寺褚大师，晚通禅於宝应顺和尚。示有悟入，护穷细微，六度诸门，无不该备。是以京室贵族，虽缨弁＊儒，辎女士，苟有来学，未尝无诲焉。德居人宗故也。其年夏五月，始现寝疾，暨十七日，命内外皆埽，端念就灭，将化极有归欤？报年六十六，僧腊四十七，门弟子智性、慧诠、法性等祗若训旨，遗像是依，以逵属忝诸孙，俾泣志於幽石。铭曰：
懿深慧，悟真空，体慈忍，导昏蒙。缘虽谢，化斯崇，志贞石，昭无穷。
（录自《隋唐五代墓志汇编》陕西卷第四册）
№贞元０５８
【盖】
失。
【志文】
应是贞元十六年庚辰，下庚辰为咸通元年，如为奉天定难功臣，恐不及其时。
唐故左神威军正将元从奉天定难功臣辅国大将军兼试太子宾客武威郡开国侯食邑一千户上柱国夫蒙府君墓志铭并序君讳，字英华，故常侍之子也。幼而精爽，习夫子之徵言；长而魁梧，学孙武之兵略。辅弼明主，肃侍皇阶。四海澄波，天地清泰。上忠於主以竭诚，下孝於家以敬爱。常侍累承帝命，奉诏宣威，为国之勤，□城其惫。名医竞诊，上药无蠲，唯人之鲜，乃廖於疾。君曰：父既大渐，趋庭何阶，遂上启天，下告神理，抽刃投股，割肉为膳。严父饵之，痛瘳旬日。洋洋孝响，闻之於外。时尹京郑公，表闻於天。制下所司，厥旌孝行。自後阶二品，邑一千，掌禁运，匡帝业，寿年□。粤庚辰岁十一月庚辰终於左神威之官舍，春秋四十有三。以其年十一月廿日迁殡於常侍公之茔侧也。夫人颍川许氏，痛扬剑之孤沉，嗟阴梧之半槁。嗣子晌等号天擗地而安厝之。丹徘徊，行人感思。哀歌呜咽，痛切亲姻。
刊石镂文，用彰不朽。铭曰：奉主忠兮竭诚尽力，承家孝兮世人莫恻。奄昌运兮魂归下泉，风树悲兮芳声不息。
（录自《隋唐五代墓志汇编》陕西卷第二册）
№贞元０５９
【盖】
失。
【志文】
唐故湖南都团练观察处置使通议大夫使持节都督潭州诸军事守潭州刺史兼御史中丞赐紫金鱼袋赠陕州大都督吕府君夫人河东郡君柳氏墓志铭并序孤子将仕郎前守集贤殿秘书郎温撰孤子乡贡进土恭书柳氏系起黄帝，世家河东。晋永嘉末，济南太守卓随连南迁，吾先太夫人其後也。高祖善才，皇朝荆王侍读。曾祖尚素，润州江宁县令。大父庆休，渤海县丞，以第二子兵部侍郎浑平章歧事，追赠蔡州刺史、工部尚书。考识，屯田郎中、集贤殿学士。或户牖儒奥，或绳墨吏道，或龟龙文章，栾布纯行，此皆余力。渤海府君以遗力不行，□庆於相国；屯田府君以贤而无後，寓美於夫人。夫人年十四，归我先公，从秩封安邑县君，进封为河东郡君。贞元十六年六月庚寅，前先公七日弃养於潭州官舍，享年四十二。有男三人，女四人。长男恭，举进十未第；幼曰让，年未小学；恭之中弟，小字翼翼，□□襁褓。长女淮南节度掌书记、试太常寺奉礼郎豆卢第。次女适前进士柳淳二。幼曰贡娘。□贡仅及。所母□先公之子三人，女一人。长曰温，前集贤殿校书郎；次曰俭，前仆寺进马；季字泰，生能言而夭。女适故太常寺协律郎杜政。孤子温、恭以其年十二月八日，号奉帷裳，从先公归於洛阳邙山清风原之大茔，礼也。呜呼痛哉！夫人事先公廿七年，事不思不行，言不政不发，循守法度，辉光辅佐，苟有亏先公而获己所安，未之或从；苟有宜先公而於己未□，无所不就。先公或未叶於中，必废食感悟，得请乃复。先公之允归於美，则耸意将顺，以成□荣。继生母在堂，峻妇姑之礼。夫人柔色肃气，奉威承颜，虔盥洁馈之勤，寒燠匪懈，和灰纫缄之事，□指而具。备修妇顺，动以诚格，旁感母道，益无间言。王氏姑尚礼而毅，尝言：
吾嫂敬我，使我□□。□氏姑好仁而廉，尝言：吾嫂知我，使我加感。刘氏姑与先公异出，尝言：吾嫂信我，使我加□。其馀则循分制义，亲疏各得其所，有初克终，中外咸归於睦。夫人以恭既有誉，处每戒曰：文□政事，汝有父师，非吾所急。吾唯厚尔孝悌之望。豆卢氏女，柳氏女亦既有行。每戒曰：组钏环，□有汝傅，非吾所勤。吾唯宜尔室家之望。恭由是先行後艺，□皆自他有闻，锺爱於温，常称其□□勤。先父命以为嗣，而使恭下之。疾之忧，则恭无加也。贤□氏姊，且怜共早孀，劝先公取门归宗而躬抚之。衣服礼秩则二妹莫伦也。推是以往，而配德□家之道备矣。外祖母之丧，夫人□王□在洛，讣自江左，不勺饮者三日。礼不敢过而哀有馀。□□前亦寓殡於丹扬，外叔祖至宰□而未克归葬。至是夫人始诉於先公而假力焉。且刺指□血，寄誓家老，俾偕启兼护，归伊□旧茔。
卜祥无收子之名，报德於移天之後。言孝者以为难。夫人出自崔，韦氏长姨出自萧，公贵为方伯，韦府君黄绶早世。夫人於异同之间，荣之□，爱敬必尽，颜色无违。言友者以难。从祖□山南节度推官曰从，学於外祖，能业文行。□夫人终鲜之痛，视邻同哀，见其立也，喜亦如之。崔氏舅益王府参军曰经，幼依外祖母，矢志丘园。夫人以如存之思，奉比诸父，闻其□也，哀亦如之。推是以往而友本睦亲之理尽矣。皆可曰仁□□庸，义合古训，慈感土木者，通神冥乎。後先公极贵，见诸子□□，而鱼轩御，命脉未□，□□达，恭未宦，幼弟□，季妹方孩，□不浃辰，怙恃继失，收血相视，裂肝穷号，举世独冤，终天□□。呜呼酷哉！孤子温，永负极恩，靡□□痛，稽铭懿□，敢有失坠。其辞曰：
景发祥古天□，□人之清柳为氏。气氲萎蕤积蕃祉，南迁鼎玉烂江。□□夫人懿厥後，感神孝慈因心友。□□盛德誉□□，福宜高明寿悠久。湖之南，湘之荫，天乎□□摧棘心，洛有濒，邙有巅，邈万斯□咽寒泉。
（录自《隋唐五代墓志汇编》洛阳卷第十二册）
№贞元０６０
【盖】
失。
【志文】
唐故通议大夫使持节都督潭州诸军事守潭州刺史兼御史中丞充湖南都团练观察处置等使赐紫金鱼袋赠陕州大都督东平吕府君墓志铭并序孤子将仕郎前守集贤殿秘书郎温撰孤子乡贡进士恭书先府君讳渭，字君□，其先炎帝之胤也。周已上保姓受封，倬乎国史；汉以下支分派引，焕正宗谍。至晋永宁二州牧潜，生河东太守宅，子孙因家，我承其俊，世以儒行，为郡清族。曾府君讳顼，以器能显，皇朝历济州□□参军，驯致易俟，道□命欺。祖府君讳崇嗣，以经术闻，授秘书郎，不就。保胜乐全，物为我弃。考府君讳延之，越州刺史、浙□东道节度使。肃宗注意，超授金钺，有太师之道，上佐不登；迳桓公之时，霸勋未集。蕴灵储粹，启我先公。公弱冠举进士高第，归宁浙上，遇越州府君以家政去职。杜相国鸿渐代领其镇，表授公左金吾卫兵曹参军，充节度掌书记。是岁越州府君捐馆旧部。公以继太夫人在堂，而归路阻寇，从权寓殡，违难安亲，展转江淮间数岁。兵部尚书薛义训平山越□浙东，又辟公为节度巡官，假婺州永康令。既下车，收奸吏杜Г，州将阎伯左右受赂，乘驿来救，公先置法而後视符，连境风生，独相贺。俄以薛氏政乱，解印济江。杭州刺史相里造业文求友，清榻邀路，以团练判官为公淹留之名。居岁余，御史大夫李公涵领浙江西道，表授公大理评事、允观察支使。田承嗣以魏州叛，李公奉诏宣抚两□，□英洛府，独以公从慰。公反侧感激，义勇筹策，简札悉出於公。使还，李大夫即真，公授监察御史，转殿中侍御史。今上嗣统，权臣长备，以李公为太子少傅，官名抵李氏家讳。公据礼法，抗表极言，出谕其势能，不宜退斥。上特嘉纳，擢拜尚书司门员外郎，赐绯鱼袋。同府崔河图时为谏议大夫，深怀鬼嫉，密□诬构，贬歙州司马。地富山水，方造心期，浩然不愎以得失为念。无何，移楚州司马，陈司徒少游留署淮南节度参谋，寻表授检校礼部员外郎，充观察判官，改考功郎中，兼侍御史，赐绯鱼袋，职如故。或从征讨，或总留事，宏规旷度，为重三军。府罢，除舒州刺史。广耕织，促婚嫁，均赋敛，和灾患，著於版令，号曰社条，到於今赖之。贞元初，徵拜朝散大夫、行尚书吏部员外郎。大兵初解，调集云委，混天下真伪，责戍南曹。公处之四年，芒刃如新，笙簧不作。迁驾部郎中、知制诰。满岁，拜中书舍人，加中大夫。参练机务，易简之政行；典司宸翰，誓命之文信。丁继太夫人艰，去官洛下，会阴阳通岁，龟筮叶志，公躬启浙东府君於越州，命长男温奉先太夫人於魏州，殊壤同归，称家卒事。时方多故，人以为难。服阕，除太子右庶子，加通议大大。虽宫职久废，而官次愈悖俄迁尚书礼部侍郎。凡三典举。时有斥光华、奖沉翳、扬寒士、抑贵胄，以为行古；而鼓锺於官世济其美者，沦胥不伸，公允执厥中，必求诸实，显晦兼遂，朝野无遗。当时翕然有台辅之望。封已者计行，出为潭州刺史兼御史中丞，赐紫金鱼袋，充湖南都团练观察使。损益在舒之理，以从其风俗，不五月而报政。吴少诚怙乱许蔡，庙堂议计，羽徼徵兵，湖南以偏远不及。公慨然曰：豫坚举长沙子弟破董卓，阳人以律而行，何用非卒？即日奏发勤王之师，旌艨竟湖，□□知役。道州刺吏许子良、永州刺史阳履奸＊巨万，以货藩罪。公凛然曰：占之澄清者，有才闻先声，委印绶而去，不惮强御，邀金蛇以奏。吾负朝廷，坐淹岁月。即日请下按吏之书。擒扌扇如风，政不为暴。公夙尚清静，久怀止足，累表辞官，舣舟待命。不图□┲疾，以十六年七月一日薨於镇，享年六十有六。皇上震悼，废朝一日。诏曰：方图进律，亦议徵还，英华未擢，□魄则降，可赠陕州大都督、赙布帛二百段、米粟二百石。夫人河东郡君柳氏，先公七日，相次弃养。孤子恭，柴毁迁护，次於岳阳；孤子温，□□再星，至自京邑，縻肝碎首，殒越无告。以其年十二月八日，与恭等护奉先公、先夫人帷裳归於洛阳邙山清风原之大茔，礼也。呜呼痛哉！公行事本末，盖天下知，谨附於官业之後矣。男女姻族，皆门内事，谨备於夫人之志矣。其余则非小子所宜拟议。然其所闻，不敢不识。温之幼，获闻於继王母曰：汝父事汝先王父，唯疾之念。思汝先祖妣，□则□流。养吾四十年，吾每不知其非己之出也。由是得我公不匮之孝。温之长，获闻於诸姑曰：吾兄悼吾三弟，每拜一官，恤然若不忍擅其荣；抚吾姊妹，忽在他方，然若无与乐其生。由是得我公因心之友。温之始学，又获闻於从外兄故右补阙、翰林学士梁肃曰：吾舅之□作，必根於六经，必顾於百行，不以文害意，不以华丧实，霈乎王公大人之言。温於以见我公文术之不可及。温之始既冠，获闻於先友今中书侍郎平章事齐公抗曰：予尝学於知人者，卿家君当大备而秀，神有余而清，色和而端，通□而约，此盛德之表，真□国宗臣。所不知者命耳。於以见我公德容之不可□。温之始筮仕，获闻於先友，今兵部郎中杨公凭曰：予尝求於全德者，卿家君事君必□□，进则造时而言无所隐，与人吏必难合，合则持刃来，向不复疑。己先人未尝喜，人疏己未尝怒。□曰能之，吾不信也。然後知我公忠恕信让之至於此。主土二千里，领民十万户，而□氏旧宅，终在嚣尘。武侯薄田，不长尺寸，庀具之日，家无藏金。然後知我公恭俭洁白之至於此。是宜邦国之所急，神明之所持，而不跻眉寿，不被公衮，苍生泣望，遐绝湘潭，长号诉天，血尽无应。呜呼痛哉！公先茔碑志，皆自撰述，常戒後代，必无假人，欲以传庆善於信词，儆文学之荒芜。孤子温适奉前训，泣为铭曰：
大风泱泱，启昌承姜，西迁其昌，我祖承之。汉河浑浑，贯於纯坤，□筮龙门，先公膺之。令仪令色，好是正直，秉心宣力，元后称之。宜宰宜公，翊登时雍，降福不□，□人怜之。邙丘之南，松阙有严，子孙所瞻，继序其弘之。
（录自《洛阳出土历代墓志辑绳》）
№贞元０６１
【盖】
失。
【志文】
（右行）
大唐故朝议郎行大理评事上柱国西河宋府君墓志铭并序徵事郎前守左骁卫兵曹参军程沈撰公讳顺，字察，西河人也。昔殷之宗，宋之先，公即其裔焉。曾祖樽，中大夫、使持节光州诸军事、守光州刺史、上柱国；每郡守有阙，属邑之务，政必在公，令出始行，俗皆丕变，物获其所，吏不忍欺，抚爱被於百城，美化渐於四境。
又转抚州刺史。曾未期岁，累迁邻王府长史。所谓奖善政也。生承务郎、守徐州司士参军讳光，挺风云之资，兼文武之用，大名盛位，家谍存焉。公即徐州□□□□诏前烈，不陨遗业，有君子之道，遇文明之朝。位於朝议郎、上□□□□大理评事。乘洁白独立之规，辅圣朝国泰之□□□□□□益恭，保道全身，职无废事。方将大用，降福生人，而运极□□□□□厉，以贞元十六年五月十七日终於河南府河南县修善里□□，春秋五十四。呜呼哀哉！公外和而宽，申谨而信，执谦以自牧，处□□□□。故所合无不同，所言无不合。优游木雁之际，卷舒行藏之间，□□敦於行先，素履形於身後。婚弘农杨氏。父萱，朝散大夫、兖州别驾。
生男三、女三人。长曰师贞，前太常寺协律郎。文而□，孝而敬，□齿共贯，云谁与俦。次曰师俭，以王府之荫，补太庙斋郎；且国之大事，莫大於宗祀；祀之大节，莫大於肃恭。临大礼，奉大响，恪成谟□，未尝废事。宗臣礼官靡不嘉赏。
季曰师仲，幼而好学，谨而怀惠，年未弱冠，名显於时。长女适前左监门卫兵曹参军阎迁。次女小女，幼年向□，□岁出家。以贞元十七年岁次辛巳二月癸巳朔四日景申奉窆於河南郡河南县毕闺乡西原，礼也。雄岗郁盘，秀岭前拱，贤大夫也，宜其此居。刻铭泉扃，以永终古。铭曰：
天降地腾，二气，中有至和，发为仁人。生务令绩，事往德存，进退行藏，与道为邻。炅天茫茫，云山垒垒，灵兮归於泉下，玄堂洞乎蒿里。呜呼哀哉千万代！一片青石遗芳。
（录自《洛阳出土历代墓志辑绳》）
№贞元０６２
【盖】
无。
【志文】
疑是贞元十七年辛巳，待考。
沙州报恩寺故大德禅和尚金霞迁神志铭并序夫报应有量，三身由示涅盘；生灭不恒，四类岂无迁变。盖幻化之促速，非覆之不仁。厥有桑门颖秀金霞上人，俗姓刘，其先洛阳人也。或因官避地，届三苗之乡。其母初孕，不食荤膻，及生此男，与众殊异。三年囱台，戏则聚沙；八岁龀齿，不乐长发。仅十岁，从师学业；才十七，舍俗披缁。读则目下五行，阅乃心通九部。弱冠进具戒。於凝梨下听南山钞。壮年厌文字，依洪和尚处悟栖神业，舍彼鱼筌、取其心樱千池水月，盖是只轮；万象参罗，皆从方寸。心既不趁，境上偷生，障云豁开，邪山自圻，返求赤水，乃得玄珠。一契於怀，三十余载，秉律则龙堆独步，修空乃雁塔星条，慕义加云，趋风若事，声高率可，名亚澄、兰。一自传灯，万炬孔炽，陟坛讲授，弟子盈门。将谓化浃长年，宁期寿命短折。青春遘疾，朱夏勿瘳，肠非至席，头靡就枕，盥漱之后，酌饮不通，策励自强，节操弥固。嘱咐既毕，端然座亡。时辛巳岁龙集大荒骆四月廿八日，终於报恩情舍，春秋五十有七。于戏！至人晦迹，杳然何之？于时云物徘徊，皆带愁色，哀声动地，酸感尘心。五月一日，葬於南沙阳开渠南原之礼也。於是弟子像照等泪尽心血，哭音不哀，追想芳猷，愿刊他石。蒙虽不亻妄，式昭厥休。铭曰：
达士兴物兮不为凝滞，迁神净方兮有若蝉蜕。彼美吾师兮尘网莫拘，化俗未尽兮今也则无。丘垄寂寂兮晨钟不发，原野青青兮晓露曦珠。蕃中辛巳岁五月一日葬於南沙阳开渠北原之礼也。吊守墓弟子承恩诸孝子。擗踊下头巾，荒迷不顾身；茹茶何足苦，衔蓼未为辛。两目恒流涕，双眉镇作；唯余林，朝夕助啼人。
前沙州法曹参军琳述。
（据巴黎国民图书馆藏敦煌卷子Ｐ3677号录）
№贞元０６３
【盖】
失。
【志文】
故蔚州刺史张府君夫人李氏墓志铭并序河东观察推官试太常寺协律郎摄监察御史齐孝若撰呜呼，李氏之淑女，张氏之孀妻，大唐贞元十七年四月十日卒於太原福昌里之第。失之当日，侠以夫人高曾之名讳官秩请愚为之书铭。辞之不能，且不得已，则敬从焉。按李氏裔自凉武王顺而下，凡十四代为公侯，为卿大夫。曾祖绍，故丹、郓二州刺史；祖晃，故宋州司士参军；父，故德州录事参军，皆洁廉直方，奉若前训，以之保於厥宗。夫人承之，苦水之流，远派愈清，如木之植，本深益荣。所以淑其德，柔其性，动与仪合，言为妇师。玉容严整，不治於繁饰；象服闲都，不流於俗尚。宗人之教女者则曰：视夫人贤矣；他族之求偶者则曰：若夫人足矣。笄年为故蔚州刺史任所聘，宜其福禄，助於斋祭，凡十七年而使君薨。
未亡者身，偕殁者心，□字遗孤，余无生意，首蓬面垢，气与哭竭，饮食浸衰，奄奄不胜。後二年而终，呜呼哀哉！维十七年秋七月十三日，自太原辇其榇归葬於河南，使君之墓。为後者所以终其孝也。铭曰：
凉之国除，其庆有余。□子孙立，德暨女子。亦用柔克，阀阅之门。鲜或有诸，夫则丧，我神偕往。残息寓身，已如非人。抚其孤，吊影以居，游魂立骨，哀不胜以殁。史官其书。
（录自《隋唐五代墓志汇编》洛阳卷第十二册）
№贞元０６４
【盖】
大唐故崔府君墓志铭
【志文】
唐故洛阳县尉崔府君墓志铭并序从弟河南县尉遂撰府君讳可准，字允中。其先齐之大族，存乎鲁史，厥後徙居，食邑博陵，代为安平人也，而地望素之，洎於汉魏，历於周隋，文章人物，爵而盛矣。君五代祖弘升，隋黄台公，阶升金紫，位及将军，功绩显扬，隋书有傅。高祖处仁，皇朝殿中侍御史，秉乎风宪，如隼在林。曾祖玄泰，徐州司马。司马有德而生显祖礼部郎中。生显考铤。铤任河阴令，居五等之列，振百里之风，而时称焉。
铤生府君。君同□两人，孝友慈仁，睦亲爱下，早孤自励，及长能成。是以经明行修，□举里眩解褐以明经荫第，制授朝散郎，试左卫率府兵曹。诰词曰：雅有干能，精其吏职。其始仕也，有是夫；则可以进，可以立。又调转左清道率府兵曹。时河东节度马侍中以才雄自任，议论虽可，采其吏者，君亦膺之。奏授太原府文水尉。诰有之日，怙危於寇境，济务於官军，兵食用饶，群才之力，不有昭奖，何劝忠劳。又见其绩也。旋调京兆云阳尉。以奖其前功也。秩满据年，复授洛阳。登畿履赤，士族之显著，而况贞固干事，利物合义。洛阳北部，盗贼稍清，系君曾掌贼曹，兼判众务，所以有其声而著其美也。君年五十二，考秩未终，不幸遇疾，以贞元辛巳岁六月二日，终於陶化里私第。以其年七月廿二日，权葬於偃师西大茔侧，礼也。夫人范阳庐氏，先君即世，龟筮不告，未及合。有子一人，当小学之年，未任丧事。而姊兄郑氏主之，哀过其丧，仁姊之志也。以余宗族之鲁卫也，实同其源，见斯文，衔酸而志。其辞曰：
命者性之始也，死者生之终也。有始必终，信哉圣人之言也。呜呼！佳君虽则如是，去何太早。遗孤如寄，断蓬无根。逝水河源，飘□□。□散归云，茫昧长夜。倏忽谁言。
（录自《隋唐五代墓志汇编》洛阳卷第十二册）
№贞元０６５
【盖】
失。
【志文】
唐故赵州林城县令张公夫人荆氏墓志铭并序河内进士常巨川撰并书夫人讳肆，字肆，其先汝南人也。父琼，为左监门卫兵曹参军。夫人即兵曹之长女也。性禀谦冲，体惟雅丽。三月出教，十五继缨。兵曹严命，归於张氏。
爰自质赞，舅姑委心。孝闻乡闾而德冠娣姒矣。有男二人，女五人。当天宝之末，迁林城之酷也。长未冠笄，幼才髫。提携千里，扶从灵榇，克达于泾阳旧里焉。
妇道无亏，母训有则。时称贤淑，不亦可乎。平居无何，尔遘疾。司命夺算，奄从逝水。以贞元十七年六月二十五日丙辰，终於长安之延寿里第，命也，享龄八十有一矣。粤以其年仲秋月旬有二日壬寅殡於长安县龙首乡之北原，礼也。嗣子恩，官至试殿中监，不幸早世；次子沔，前宋州虞城尉。杖丧主奠，哀毁过礼。
感伤邻里，无不涕泗。余非乡人，实预执绋。是用纪事，而虞陵谷。乃刊于石，其词如左：
窈窕成德，逶迤有从。于归张氏，灼灼其容。兰蕙为霜，绮罗谁主。月影空照，川流不祝秋天苍苍，原野茫茫。二瞬千古，于斯永藏。
（录自《隋唐五代墓志汇编》陕西卷第二册）
№贞元０６６
【盖】
失。
【志文】
唐故河南府伊阙县丞卢公墓志铭并序再从弟朝散郎前试太子通事舍人峻撰君讳甫，字甫，其先食菜於卢，因以氏焉，则今之范阳也。自我太公国齐，以至於我五代祖兵、礼、吏尚书容城侯恺，代有其傅，故不书也。尚书生工部侍郎义恭，生卫州刺史少儒，生朝散大夫、晋州司士初庆，生宋州砀山丞，生公。
皆以贻厥子孙，举□於後。公少孤行敏，兄弟相依，孝友传声，德闻於世。繇是租庸使李公以公行恭性笃，解巾奏郑州原武尉。政之有成，俄迁奉县丞，调补荥泽丞，再谐天官怀州司功，又从权衡授伊阙丞。公历职愿直，清畏人知，克俭於家，克勤於礼。寮友称义，亲戚归仁。忽忄吴指马，罔萦荣禄，逍遥自得，燕居丘园，凡二纪矣。於戏！寝疾，以贞元十七年九月十七日终於会节之私第，享年七十有五。夫人陇西李氏，赠户部员外澜之次女，先公而殁。以其年十一月二日合於洛阳县三川乡郭村之原夫人旧茔，礼也。昔岁天步方艰，群盗蚁聚，员外尝宰蕲县，式遏寇虐，边鄙底宁，邑获其安，身获其害。临刃之下，而夫人匍匐，请以身代。呜呼！昊天不＊，遭此鞠凶，虽缇萦请赎罪，皇妻受车裂，则夫人节行过於足矣。悲夫！孝动天地，名冠古今。於是上闻，赠孝昌县君，垂名青史。
前代所录，未之有也。有子一人曰穆。孝过於礼，□荷绍先。峻以群从，素知往行，雪涕纪事，言不能文。其铭曰：
公之立身，孝友集宗，心不苟合，性与道通。一旦兮归真，平生兮守中。哀挽兮长路，亲戚兮送终。惨惨兮古原，＊＊兮悲风。
（录自《洛阳出土历代墓志辑绳》）
№贞元０６７
【盖】
唐故尼律师惠因墓铭
【志文】
唐故静乐寺尼惠因墓志铭并序父开府仪同三司检校左散骑常侍兼御史大夫太仆卿上柱国蔡国公周告撰本姬氏，因朝得姓。秦时封十九代祖邕为汝坟侯，因为汝南人也。曾祖皇开府仪同三司、右屯卫将军、持节凉州已西都统讳悌。祖皇开府仪同三司、河西节度采访等使、兼御史大夫、赠太子太傅、颍国公亻必。父官名具前列。汝承祖宗大庆，盛族子孙，性自善因，童稚慕道，特奉诏度，十一出家，具大小戒一十七夏。法华八轴，昼夜诵持，为法忘躯，因兹成疾。以贞元十八年岁次壬午四月一日丁亥注意归依十方诸佛，枕臂叠足，奄然而终。寂灭之道，修难得之，专意正念，证涅路。呜呼！父子亲眷，痛忉肝心。以其月廿九日乙卯。葬於万年县凤栖原，送终以声闻作赞，香花引行，道俗伤叹，共惜异志。
铭曰：
大族子孙，少为荣贵，天资善性，迥然异志。童子入道，生知佛理，讲便悟言，诵持无已。法华经文，具难思议，启首精习，深植法味。归向正真，得解脱智，圣及凡俗，本愿如是。嗟不考寿，修短定矣，父母眷属，痛彻心髓。香花送终，声闻赞事，刻石泉门，永铭终始。
兄通直郎前行河中府参军汝南县开国男向书（录自《隋唐五代墓志汇编》陕西卷第四册）
№贞元０６８
【盖】
失。
【志文】
唐故陇丙郡辛府君墓志铭雅操柔静，妇礼早着。体德谦顺，道谈徽□。三仪光备，动协人模；玉质仙□，四德胜秀。礼合于则，闺门令首。积善不庆，其锺后哉！以贞十八年八月十九日终於洛阳思恭坊，夫人春秋七十有五。夫人京兆云人也。夫人一子，志孝淳深，居丧尽礼，泣血三年，杖而能起。即以其年壬午之岁仲冬月合十三日，卜瘗于平乐乡邙山之原，礼也。前瞻洛邑，却背重岗，陇昏昏兮藏月，山幽幽兮早霜。千秋万岁，松柏成行。犹恐陵谷颓变，万像荒无，以旌后贤，用刻贞石。其铭曰：
体德势兮不群，身殁兮名存。美誉悲兮无垠，共狐兔兮为邻。六亲想兮酸辛，松振歌兮孤坟。自古有兮生死，修迁往兮常伦。红颜掩于地户，嗟后会兮难陈。
贞元十八年十一月十三日郭氏夫人铭志（录自《隋唐五代墓志汇编》洛阳卷第十二册）
№贞元０６９
【盖】
失。
【志文】
（上泐）参军源府君铭志并序乡贡明经韩敦礼述君讳□□，河南人也。实姬姓承汤之苗裔。暨乎後汉灭而王天下，始封□□焉。曾祖匡度，皇银青光禄大夫、黄州刺史、绛州刺史。玄，吏部员外、司勋郎中。累表荣宠，氵存禄高门，组彰绂冕，华杰蝉联，德辅时君，政而获一，大门郇克。奉诗礼之训，蕴忠和之雅操，美才瞻逸，时望所归。□尘组，义爱恭人，历官有政，清简恒闻。前拜朝散大夫、深、冀等别驾。然而大厦未构，身谢百龄，兆於河南府洛阳县之东平原之上，南临洛水，北背长山。永绍克绥而继弥。故我公家传八座，典郡五州。自我有唐，簪缨秩秩，况材堪济世，德重仁深，行著清名，克施有政，以斋郎出身，仕邢州司士参军。其□为政也，断有＊犀之锋，识辨回邪之诈，察物惩奸，公庭耿耿。惜乎逸足方骋，大劳未艾，退官郑国，旋瞩梁郑干戈，寇戎狂格。於是妖氛才息，而被膏盲所瘵，何图誓不天，从疾瘳矣。享龄六十有七，以贞元十二年正月十五日，终於管城北别业沙城里之私第。
夫人河东卫氏，茂族名家，四德聿修，令闻淑则，笄年奉娉，弱冠为亲，琴瑟克谐，随余数纪。气禀英贤，嗣男三子，长曰季膺，仲曰季庚，少曰季康。一女在室，尚未从人。公乃谢世共弊，友朋无不潜涕。以贞元十八年十一月十九日，安厝於郾师县之西原，从先代之茔，礼也。呜呼！遐龄永寿，擗＊千秋；荒榛长□，逝水东流。萧萧原野，垒垒坟丘，榇随圹奄，魂逐川游。悬窆而具，称家有无。
虑恐桑田代谢，□谷迁移，勒名碣石，恐绍□兹。敦礼辄陈任简，继善常时，早承风德，叨敢铭之，乃刊贞石。词曰：
显允君子，淑贞令名，□智饭慈，公自游生。历代名讳，洋洋诵声。长辞白日，（下泐）启，遂路垣遍。松风夜响，月照孤茔。神魂冥□（下泐）
（录自《隋唐五代墓志汇编》洛阳卷第十二册）
№贞元０７０
【盖】
失。
【志文】
唐故许州扶沟县令天水赵府君陇西李氏合墓志铭外系儒林郎前行汴州陈留县尉朱子元撰并书府君讳季康，字季康，陇西天水人也。其先受赐於周，所食者赵，下逮襄子，杰为诸侯，於谋孙，克用保国，有功有伐，无代无之，莫不□□胄裔，继袭人物，故能蓄□和气，播为盛德。府君曾祖粲，隋朝常州刺史；王父孝举，国初滑、郑二州刺史；先考谦光，皇朝尚书户部郎中、楚州刺史，皆风概清拔，徽尘雅畅，门昌地绪，家累天姻。府君即户部府君第十四子。和思顺圣皇后之犹子也。蕴温良恭俭之德，知进退存亡之几，萧洒出尘，脱落簪组，谦以自牧，动遵礼训。虽处贤戚，罔攸骄矜。九历官□政平。至天宝初，终许州扶沟县令，权厝於缑山之南。夫人陇西季氏。高祖神尧皇帝第十三子郑王元懿之曾孙，邵棱公珩之孙，左千牛卫大将军恒王卢德言之□，皇上三从曾姑婆。持礼含章，华宗贵族，聿修淑德。□以威仪，漫游礼经，程范闺阃。以大历九年，捐床帐於徐州蕲县，因权厝於万岁乡之南原。有子十人，殂谢略尽，绵历岁叙，归未果。府君第十七新妇陇西李氏，痛儿女孤露，余生未亡，每蓬首昼哭，克崇妇道，常以舅姑未，泣血□□，今乃磬竭资用，充务茔□，以贞元十八年岁次壬午午十一月甲寅廿九日壬午合於汜水县龙泉乡西原，礼也。子元奉养不逮，捧笔呜喑，姑舅伦□，谘访无所，陈叙多阙，痛缠深哀。铭曰：
□行纯素兮知微知章，盛德□□兮以翱以翔，□联帝系兮六姻介福，贻厥后嗣兮千载□芳。
（录自《隋唐五代墓志汇编》北京大学卷第二册）
№贞元０７１
【盖】
失。
【志文】
□□□□□□□□□□□□□□□君墓志铭并叙僧孤云述□□□□□□□□门远祖因官而迁，今为江都人也。□曾□□□□□□□□王府主簿，祖恭，皇抚州长史；父守□□□□□□□□折冲。府君即折冲第二子也。孝于□□□□□□□□友于兄弟，仁于乡党，响用五福，产积□□□□□□人世上豪杰，接无二礼，待以一心，皆倾盖脱□□□□□剑贤与不肖，见公姑归，昼夜追欢，里如市。阅□□□韶景，聘俊逸於长衢，志气侵云，宾从塞路。西园良□，□客妙姬，朱紫盈座，彩艳夺目，栲击锺鼓，发清哀音。□云不飞，朗月为驻，犹是朝廷公卿，以公子之义以义之；州郡牧守，越邑人之礼以礼之。年齿既衰，事亦消歇，薹笠屦杖，老於丘园，举白焚枯，聊以自足。以贞元十九年六月十六日寝疾而终，享年八十四。兄弟有七，一为高僧，六任上佐；男二人：
长鸿，次渐；并斋郎出身。女二人：一适邵氏，一适吴氏。以其年七月十八日葬於彭城乡之先茔，礼也。铭於贞石，用永斯耳。
司马当时，开ト雄都。枥上驵骏，腰间辘轳。交结豪贵，亦交博徒。□□喧呼，金垒玉甍。英哉丈夫，今也则无。善膺坊西，亭亭月孤。
（录自《隋唐五代墓志汇编》江苏山东卷第一册）
№贞元０７２
【盖】
大唐故张府君墓志铭
【志文】
唐故扈从监右银台门进奏使朝议郎守内侍省掖庭局丞上柱国赐绯鱼袋张府君墓志铭并序　朝议郎试左金吾卫兵曹参军张据撰并书公讳明进，字，其先出於黄帝之後。诗称孝左，礼著焕伦。历代已来，强家盛族。移其户籍，多徙关中。今为京兆高陵人也。考承，侍卫禁军，忠贞操行。
积善余庆，厥生府君。府君少习文武，行著乡原。争光睹日，清唳闻天。入奉龙颜之威，出传丝纶之诏。职在禁扃，名高通籍。皇帝西幸奉天，公随驾环卫，控挟弓矢，不脱冠带，凡经百余日。後克解重围，万方朝贡。圣上嘉乃功绩，解褐授文林郎，守内侍省掖庭局丞。贞十三年，擢迁朝议郎，赐绯鱼袋。近臣之任，以侍玉墀。十五年，奉诏右银台，监天下进奏事。监守应门，恭勤严肃。夙夜匪懈，恪慎奉公。厥美茂彰，德声弘益。於б！方聘於长途，嗟寿兮短运。运行遘疾，奄然告谢。贞元十九年四月廿一日，终於京兆永兴里之私第，春秋六十。公忠孝无比，勤劳王家。皇心悲惨，朋从哀伤。以其年七月廿五日，迁窆於万年县长乐乡龙首原，礼也。夫人琅琊王氏，克恭妇道，淑慎宜家。哀断女萝，痛摧つ木。男尽节，克绍承家，光扬阀阅。无女，有妹一人。衣斩衰之服，并泣血绝浆，礼逾见毁。据忝宗盟，有铭记。词曰：
清河张公，名位俱雄。出纳王命，入奉皇宫。居家称孝，氵位事惟忠。皇心允谐，仁道褒崇，秩迁朱绶，恩延戚宗。如何不淑，奄忽弥终。幽居坦荡，高明令融。仁被姻友，庆贻後风。芳烈铭记，声流镐中。一辞紫禁，长殁青松。令则匪忱，名存道穷。
（录自《隋唐五代墓志汇编》陕西卷第二册）
№贞元０７３
【盖】
失。
【志文】
唐故宜都公主墓志铭并序　正议大夫行中书舍人翰林学上柱国东海县开国男（下残）敕撰　　朝请郎守信州长史翰林诗诏轻车都（下残）敕书公主，肃宗文明武德大圣大宣孝皇帝之曾孙，代宗睿文孝武皇帝之孙，今皇帝之第五女也。高祖肇造区夏，列圣纂承大业。光宅天下，子惠黎元，昆虫行苇，咸被仁赐。泽深庆远，祥发神休。公主荷帝绪之光华，禀圣慈之训则。韶惠之性，发於自然；孝敬之道，匪资外饰。佩服图史，淑慎威仪。故得戚里称贤，圣情锺念。於是锡徽章之命，启汤沐之封。诏择亲懿，允兹选尚。乃以皇姑故和政公主之少子柳昱拜驸马都尉而降嫔焉。既而车服有章，锡命加等。礼崇宗戚，荣被族姻。至於谦顺正家，端诚接下。不恃天人之贵，必循士庶之礼。饬躬以奉於苹藻，降志以成於肃雍。可以轨范人伦，光昭妇道者已。宜乎永锡繁祉，克昌后嗣。而忽婴暴疾，遽至弥留。玉碎瑶林，星沉汉渚。皇情痛悼，焉可胜言。呜呼哀哉。
贞元十九年三月廿九日薨於永兴里第，享年卅二。以其年八月廿四日，迁神於万年县义丰乡铜人原。赠之仪，礼过常等，恩所加也。驸马感极伤神，哀深抚孺。
剪焉无及，忽若忘生。嗟乎。戢景难追，驰辉易往。龟著叶吉，宅兆将迁。凤台之箫管遂空，沁水之林园寡色。又以动天慈於主第，兴睿想於泉扉。爰诏儒臣，勒铭纪石。其词曰：
灵源演庆，瑶极降祥。克诞才淑，其仪有光。韶姿令质，玉洁兰芳。丕承睿则，蕴秀含章。明惠夙茂，孝心天至。井赋爰启，徽章乃备。德盛肃雍，化宣柔懿。锡胤芳茂，华坐凋。念深宸，悲惨曾霄。卜葬於何，灞陵之曲。松门未古，秋草初绿。虔奉纶言，恭题懿躅。铭兹大隧，用识陵谷。
（录自《隋唐五代墓志汇编》陕西卷第二册）
№贞元０７４
【盖】
蔡君墓志
【志文】
唐故银青光禄大夫行瀛州别驾莫州刺史上柱国申国公蔡府君墓志蔡公讳雄，信都人也。系绪略而不书。曾祖贞，号州别驾；祖建，沧州乐陵令；考济，泽州司户。咸著政能，皆谓时杰。善馀庆远，间气是生。公器涵江湖，才备文武，童稚之岁，曾不儿戏，习经史，蕴韬略，尝曰：六国之印可绍佩之。
未弱冠，有河朔之誉。属中原乱离，国为深忧。诏书辟公，招谕取定。乃私愤曰：
离坚合异，智也；治乱辅霸，忠也；扬名荣亲，达也；吾以此三者必是行矣。由是□衔天书，身入绿林，示以安危，破其巢穴。遂优授贝州清河尉，解褐也。虽色棒扬威，而壮心未骋，乃投笔攘袂，来游蓟门。获前连帅朱公上宾待之，署幽州卢龙节度押牙。长剑陆离，辕门生风。未几，奏授莫州刺史、申国公。命之曰：
前职公之假道也。常以莫阝亭境邻南赵，安人来远，在良二千石。以其勉乎！下车後一之岁，逋逃复；居二之岁，商估开通；三之岁，考绩居最。众君子曰：蔡君之政，渔阳张堪之俦。又属丧乱未平，忧人生疾，卧治不迨，辞荣寻医。车次檀川，疾之已亟。以贞元三年二月十六日，终於题舆之官舍，春秋五十有三。夫人陇西李氏，则袁州使君＊之仲女也。居丧礼闻，抚孤成人。有子四：长曰昭，幽州良乡尉，有父之誉。次曰柬，曰旰，曰防，以学与艺，孝乎事亲。守先人之清贫，寄颜氏之陋巷。宅兆营备，悉在亲知。以十九年十月廿五日迁窀於良乡邑北复业乡之原，礼也。灵刍素棺，务从以俭，刻志玄室，拟於佳城。其词曰：
天回日薄兮年代无穷，人生此□兮今古攸同，青山暮雨兮松柏悲风。
（录自《隋唐五代墓志汇编》北京卷第二册）
№贞元０７５
【盖】
段公墓志
【志文】
唐幽州节度步军将段骠骑墓志铭并序儒林郎守涿州录事参军赏绯鱼袋李术撰呜呼，此有唐骠骑之墓。贞元十有九年秋八月戊子，幽州节度步军将兼涿州马步都虞候、骠骑大将军、试殿中监段君长逝於涿城焯叙里之官舍，享年六十有一。悲夫！主师念其忠，交游怀其信，部曲哭其仁，举是而言，可见乎平昔之为行也。公讳岩，字栖岩，其先我玄元之次子宗高尚吾道魏文我师强名而封之为段干木大夫，时号段君，昨土命氏，因而姓焉。代为姑臧上族。彼武威录共叔之裔，辽西系疋之胄，莫我方也。洎乎中叶，遐慕真仙，尝游苏门，因家相土，今为滏阳人也。曾祖举正，皇恒王府参军，祖瞻，河东节度衙前将冠军、大将军、试太常卿，父守，冀州阜城县丞；文武不坠，忠良继王。骠骑即阜城府君之长子。
貌盈六尺，剑敌万人，哂小使之雕虫，奋英材於画席。少年任侠，中岁成名。金鼓凿门，出主前茅之寄；旌旗人塞，Ш司候奄之雄。宠至若惊，寇来斯遏。克使乎辛忘情堕，将必辑睦，毋躬率千夫，若臂＊一指，大略以忠义誓己，温良待人，故能取勋於锋镝之间，归全於衽席之上。鲜矣！夫人安定胡氏，痛深未亡，哀尽昼哭，惧东西南北之多故，关山乡国之阻修，得牛腹之清岗，封马鬣之玄宅，以其年闰月己酉窆於涿之巽维五里所孝义之原，礼从宜也。有子五人，长曰仲钊，次曰仲荣，三曰仲儒，四曰仲雅，季曰仲则。居丧而性至曾柴，事亲而孝邻郭孟，才多继家，代岂乏贤。术学春秋之徒也，直笔题墓，以旌忠良。铭曰：
涿川汤汤野苍苍，将军出葬东南岗。长矛雄剑安在哉？白马素车归夜台。夜台一闭成万古，人散风悲月明苦。
（录自《隋唐五代墓志汇编》河北卷第一册）
№贞元０７６
【盖】
失。
【志文】
唐故淄州兵马使墓志铭并序　判官朝请郎前沧州乐陵县丞张南翼撰庚辰岁秋八月廿四日，平卢淄青节度兵马使、特进，开府仪同三司、试将作殿中二监、兼夏国公、食邑三千户靳公讳朝俊，延安郡丰林人也。曾祖□，蕴瑚琏之器，著经国之资，处翰墨之源，为九流之最。授皇朝议郎、试绛州长史。祖恒礼，字承文，□神贯古，多从一命。自致九霄，皇文林郎、□坊州县尉。父，负不羁之才，怀理国之策，底宁边鄙，克静方隅，皇□□□银青光禄大夫、试卫尉卿员外置同正员、上柱国。矧夫文规武□重光叠□，青紫相间，□□□门，为知连城之珍，出於无涯之海，千寻之木，植於不测之□。公耿介负不□之志，□□□济时之术，包追锋突刃之勇，怀夷险不易之操。顷属天步艰难，王师有征，公乃後迹花幕，高步辕门，荣勋效节年矣。乃三拜其□□，两迁雄镇，所至之邦，必闻其令，於是明赏罚，练卒□，皆暗合前哲，目无全牛，所谓生而知之者矣。於是相国褒其忠勇，赏以□贤，去贞元十三年迁郓府兵马使。刚而能和，柔而果断，恭守节命，始终不逾。贞元十五年五月廿一日改迁沂州兵马使，安人和众，禁暴戢兵，威而不猛，简而临下，边方晏如，人曰静镇。其年十一月十三日，又改迁淄州兵马使，掌握军政，枢机是非，敷之以惠信，加之以贞俭，惠可怀其信，俊可高其行，故弼成其务，可俯而窥焉。呜呼！修短有归，时春秋六十有四，夏四日十六日，终於淄州官舍。列城凄感，军郡行服，云惨郊原，风悲草木。夫人太原王氏，则代州东野府果毅、朔方十将绮之女也。淑静柔明，天假其质；仪则令范，家扇其风。能采繁以奉其礼，佐君子而合其德，齐眉之欢大著，如宾之敬必闻。琴瑟相谐年矣。呜呼！遭天不造，殃罚加锺，叩地号天，哀毁过礼，虽伯舟共姜，安可拟议哉！嗣子濯华，气宇冲邈，性惟敦＊，不逾壮室，道蕴九流，控先贤落雁之机，负子房决胜之术，克己复礼，□□可称；允武允文，可大可久，宣德郎、试太子通事舍人、权知德州将陵县尉。今属家之不造，号泣於天，荷先君之问坚，痛曾参之泣血，秋八月廿四日，乃迁兆於东平县东北卅里。
左控蒙山，右居窦岭，南临巨壑，北□雄岗。悲夫千载，陵谷更迁，乃纂其盛事，勒诸坚石，诉昊天之心，状不朽之迹，亦孝子之情也。其铭曰：
於惟靳公，为人之杰。孝乃重裕，忠能秉节。其德伊何，功不自伐。雄雄一剑，赳赳干城。剪灭狂寇，驰骋远声。其勇伊何？履若平。仰之巍巍，如山之峻。谁谓不坚？磨而不磷。以孝伊何？保其家训。典符不二，惟善所亲。如如璋，实国之珍。以忠伊何？不私其身。百年勋庸，千秋以矣。嗟彼东川，逝者如水。遗风伊何？播流其美。公荣、公亮，故兵马使之嫡孙；惟棣与萼，乃梅仙子爱也。天假俊秀，性惟聪敏，年十□□□□以字国□神粲然，志气爽朗，则古之二龙，无以加也。趋庭之训，同鲤之风；□□之□，方□菜之书。岂意昊苍不惠，哀苦所锺，自天孝纯，虽没身而不□。况公荣紫（下泐）枕[C052]寝苫，泣尽颜□之泪，孝而有终，永藏松陵。
夫人太原王氏，贞元十九年八月廿七日而终，以其年十一月十九日合焉。
（录自《隋唐五代墓志汇编》江苏山东卷第一册）
№贞元０７７
【盖】
大唐故夫人刘氏墓铭
【志文】
大唐故任公夫人刘氏墓志铭并序　将仕郎试左监门卫兵曹参军张申约撰并书夫人姓刘，京兆万年人也。适乐安任氏。府君讳令，字令。公夙世清廉，温谦谅直，归仁厚德，远近钦风。夫人彭城郡汉祖之裔孙。曾祖元，祖从中，父恭，并清居味道，遁迹隐名，薄利厚志，怡情乐静，而闾井知焉。夫人性质约俭，行越古风，令闻居室之猷，传家之余庆，佐君子之有礼，从四德之无亏。
恭而立德，行惟人著，从夫从父，淑范克归。二男先殁，嗣曰光献，次曰光秀，今十五余载矣。而独安蓬户，极闻柔章，饰性肃雍，至励清居，婉矜矜，德不可逾。何期忽缠沉疴，伏枕三序，祈祷不恤，药非善徵。积庆曷凭？天之何昧？神察幽运乎歼吉人。以贞元十九年十月十八日终於永嘉里之私第，享年七十有一。
呜呼！仿佛其仪，仰德如存，于归夜台，痛矣长逝。戚属惊恸，远近伤情，识与不识，无不怀悼者矣。夫人季子，童年悟道，披缁释门，法号玄则；元女嫡张氏；并居于丧制，哀毁过礼，绝浆七日，泣血号天。乡党感情，邻不祥矣。以二十年夏五月廿三日葬於万年县川乡白鹿原之下，合从礼，亦後之光也。复芳烈其猷，淑范其仪，克宾君子，礼则匪亏，斧之藻之，人仰其规。荒疾不瘳，逝水西沉，戚属哀悼，行路伤心，峨峨悲＊，千古松林。
（录自《隋唐五代墓志汇编》陕西卷第四册）
№贞元０７８
【盖】
大唐故柳府君墓志铭
【志文】
大唐故银青光禄大夫行殿中次监驸马都尉赠工部尚书河东柳府君墓志铭并序　　友人承务郎前守京兆府三原县主簿李再荣撰昔尼父谓臧文仲不仁，盖以下展禽。禽周公之胤，食於柳，遂姓焉。公其裔也。讳昱，字季昭。祖岑，皇朝通事舍人，赠秘书监。父潭，皇朝太仆卿、驸马都尉，赠尚书左仆射。外祖肃宗皇帝，祖妣章敬皇后，妣和政公主。庚子岁，夏四月，公生於常乐里第。天伦其四，伯曰晟，时任将作少监；仲曰晕，皇朝邕王傅；叔曰杲，皇朝秘书少监驸马都尉，尚义清公主；公其季也。寻试殿中丞，赐绯鱼袋。贞元六年冬，拜舒王府司马。十二年冬，授银青光禄大夫，行殿中少监、驸马都尉。十四年夏六月，尚今皇帝四女宜都公主。十九年春三月，主薨，葬万年县铜人原。二十年岁在甲申，秋八月二旬有一日，公终於永兴里第，享年四十有五。制赠工部尚书。以其年冬十月旬有九日合葬宜都茔礼也。公凭庆自远，百祥徘徊。怙恃徽懿，原炳蔚。夙闻诗礼，因心孝友。岁丁外艰，九岁重罹酷罚，咸尽孺慕，於是乎见至性矣。元舅代宗皇帝引进如子，闵其遭家不造，悉昆弟并保养於内闱。皇帝时在储宫。每谒贺，先诏令肩随，其宠异如此。导以师友，虹玉成器，方复私第，试吏久矣，无以舒抱。乃自免章绶，杜门垂帷，歌玄比，颂盛德。造乎贡士之□，登乎旌文之常上闻嘉焉。以夫懿密，且宫闱旧无持宗伯奏第，遂有曳裾之拜。时诸侯王侍中国官五品而上，序登朝宴，乃纡组，群鹭矣。有诏选德艺贵美兼人者，委禽鲁馆。公备所求，遂膺嘉命。锡以华第沃野，车舆器服、竹栗亩树、羊蹄僮指，赀巨万计。自冕迎至乎御轮，旌旆箫鼓，纷纭烟景，紫陌朱门，煌煌万仪。主既至止，プ翟盛饰，荐羞庙墓，扁拜族姻，礼无越遗，是克以道驭贵，俾成妇妇，为宗荣也。鼓瑟鼓琴，梁玳筵，濡渥雨露，期前无际。夭虽忄亢斯，不虑不图，焉半纪。主先下世，子未免怀，方期殇殪；甫笄爱女，逾月系逝。延祸锺集，谓尽此矣。呜呼！孰云又十有一旬，公遽殁身。
哀哉！上览奏怆忄良，发内臣视丧吊孤。皇外孙女未龀，恩将顾复，即迁中壶。
乃赙钱一百二十八万、布帛五百端疋，薪炭刍米，车来甚众。既褒赠，又特致祭焉。俾群司葬日，练布卤簿，金革干，声明启路，遂许合。自主薨至公葬，几相距二十朔，同所归矣。长男正范，任此荐瘥，声绝复举，行路不忍聆其哀。
嗟乎！明之来也，纨素狐貉，硕牢□せ，丝竹繁会，鹰扬犬获，珍玩互进，动摇神宇；事之去也，晨号夕慕，风凄月苦，台饰□□，宾□□寥，烟厄结虑，万感交射，乐既荡中，哀又亏和，泽竭飚扬，为烛，难乎！＊之蕴兰□□，□翰、□作，珍营周弧，风味汪洋，俄成今古。爱而不见，逝者如斯。小生岁，谒帝蓬莱。承命奉友，尔来三十有九载矣。颇有□尚□□唯公逮兹临穴，百身无及。
挥涕纪石，鬼无贲于下泉。词曰：
承周庆兮分汉祥，昆荆兮孕琳琅。兰初柔兮□□芳，何地势兮天光。蕴成文兮思擅场，去朱绂兮从黄裳。忽曳裾兮趋建，俄章兮奉平阳。翡翠帷兮玳瑁梁，凄清吹兮氛氲香。乐往不留兮悲来未央，青桂离披紫芝□□□归□兴兮水闷寒岗。
流远日兮结中肠，想自此兮月苍苍。
侄朝请郎前行河中府参军正仪书（录自《隋唐五代墓志汇编》陕西卷第二册）
№贞元０７９
【盖】
大唐故郑府君墓志铭
【志文】
大唐故侍御史江西道都团练副使郑府君墓志并序　朝议郎守洛阳县令赐绯鱼袋杜作撰府君讳高，字履中，荥阳开封人也。北齐侍中、度支尚书述祖七代孙，晋州襄陵县令、赠博州刺史进思之曾孙，金部郎中、坊、亳二州刺史愿之元孙，大理评事窦之长子。弱不好弄，长而敦敏，强学待问，余力丁文。艺冠等伦，进士高第，＊迁乔木，骥聘长衢。调补太子正字。故鄂岳观察使何公士干辟署推官，改太常寺协律郎，历大理评事、兼监察御史、本道观察支使、迁殿中侍御史、转侍御史。十数年间，麾管清静，亦佐幕之功也。暨何公云亡，栖迟鄂渚。今江西连率赵郡李公巽名高德重，政肃刑清，虽阖境安，犹思贤共理，以府君文行忠信，时议充塞，辟书荐至，奏加章服，领都团练副使。既获所从，众情惟允。军郡辑睦，将吏歌之。受庇三载矣。自天宝已来，四方多故，权窆旅殡，飘寓江淮，未克归葬，十有七八。府君永惟窀穸，疾首疚心，菲薄率先，俭约训下，罄禄俸之资，举两代家事，亲朋仰叹，中外所称，亦冀神理佑仁，以享多福。曾未逾月，斯祸潜臻，天与其才，不假其寿。悲夫！以贞元廿一年正月四日寝疾终於洛阳县时邕里之旅舍，春秋六十一。以其月廿六日，葬於缑氏县芝田乡，先茔，礼也。
夫人清河崔氏，怀州刺史朝之孙，检校金部郎中积之女，德行兼备，柔顺克修。
一子小字小阳，年甫成童，并违在南昌，凶讣未及。令弟试太子通事舍人爽，躬自主丧，必诚必信，衔悲茹泣，哀感四邻。痛雁序双来而孤鸿独返，陟崇岗而望绝，瞻原而魂断。永言铭记，见於予。操笔涕零，伤为叙述。铭曰：
粤惟府君，纯茂淑质，妙年擢桂，累践荣秩。刊正书方，讨论经术，奉常举坠，登欣司律。平刊陈寺，绳违石室，左幕登青，里军争谧。秉心无二，行归於一，去彼春华，崇慈秋实。搏扶方展，风水相失，如何不淑，音容永毕。马鬣爰开，青乌兆吉，一泉扃，何时白日。
（录自《隋唐五代墓志汇编》洛阳卷第十二册）
№贞元０８０
【盖】
大唐故索府君公墓纪铭
【志文】
大唐故银青光禄大夫蜀王府长史索府君墓纪铭并序　庐江舒绛撰次孙庆复书府君讳玄爱，其初出自殷之族也。封疆先命，氏因谓索，此虞裔焉。厥後陵夷，进居方国。今为京兆咸阳人也。府君曾祖伦，终德州参军。祖操，终左武卫兵曹。先府君敬节，终庐州刺史。府君以谦让为心，恭俭为质。资荫补三卫，初任棣王府主簿，转羽林军胄曹、龙武军仓曹、率更寺丞、少府监丞，迁正议大夫，转银青光禄大夫，寿王府司马，蜀王府长史。历官阶九政矣。在位清举，时辈难并。以大历五年五月十一日寝疾，终於京兆之私第，春秋七十有六。以贞元廿一年二月二日迁窆於京兆龙首原，礼也。夫人王氏，琅耶人也。建中元年九月五日，终於虔州信丰县，权厝於饶州。岁月淹久，寻觅不得。今属年月稳便，遂招魂灵而合焉。斯亦合古之道，从今之礼耶。府君亦有子一，志诚。弱岁荫第授官，累终慈州长史。寝疾之日，嗣孙庆伯、庆复等，承其遗命，今遂迁举焉。虑其年代滋久，松柏无亲，是勒贞石，用书铭曰：
呜呼索君，敏行人闻。椿松不茂，兰蕙徒薰。龙首之野，□□愁。千秋潜寝，露薤孤坟。
（录自《隋唐五代墓志汇编》陕西卷第二册）
№贞元０８１
【盖】
失。
【志文】
残。
有唐歙州刺史范阳卢公墓志铭并序　豪州刺史兼侍御史赐紫金鱼袋（下泐）
有唐之名巨歙州刺史范阳卢公，贞元廿一年三月（下泐）公历官十三、春秋六十五，官不谓衮冕九旒五伯诸（下泐）德以居位，博爱而济物，为贵也。不谓儿齿鲐背，告老（下泐）事立而功不朽，身殁而名逾彰，为寿也。刘玄佐之为（下泐）三军以闻威望，衣食支郡，朝令夕具。天子忧之，（下泐）於宋，复迁於亳，公荡除亻费，现□□□□吏息贪官府（下泐）井邑休复，时人谣云：两地一亩□□卢□□矣哉公之（下泐）属王师变故，军府危疑，汴上要（下泐）射策带（下泐）车辐辏，兵杂人讹，求间觅隙，因□□厉。公（下泐）腹之内权（下泐）转之间，不日不月。军知礼法，和众□狙（下泐）未萌□欠哉！公（下泐）抚州也。郡近闽岭，人怯而浮，政教（下泐）礼义不愆，俾其薄俗，革面从化，仁矣哉！身（下泐）朝廷大之，俾迁歙州。歙为江表名可（下泐）贿赂闻，奇货织物，飞人权室，敛重征倍，人陷法中。公（下泐）不从事不省，则吏不守□，□时则人易贪。公裁（下泐）自始年至於终，贫者五，复者万户。德矣哉！（下泐）圣时，殁於有位，此可谓贵而寿者。（下泐）录□不书其谱系族望为天下甲，亦不书。公（下泐）母仪，古之肾女。公有二子：长曰宗卿，次曰容卿。
（下泐）礼□继於皋之血，瘠深冲之□，徵诸往哲，其二（下泐）公连郡为守，备详能事。惧谷之为陵，见贞石，（下泐）亦无愧。辞铭曰：
伯夷之後吕望表东。盛德□□，其孙益□。千载流长，（下泐）以至於公。
德陵四州，名高□□。人虽云亡，君能克（下泐）精魂所安□在其（下泐）日月（下泐）
（录自《隋唐五代墓志汇编》洛阳卷第十二册）

●永贞
№永贞００１
【盖】
失。
【志文】
唐故九华观书□师藏形记侄朝议郎行秘书省著作佐郎上柱国□□张ぁ撰叔母谯郡□氏，即睿宗真皇帝之外孙，蔡国长公主之季女。祖玄本，□州刺史。父镇，不仕。叔母志意弘静，识量高明。淑德自然，非因师傅之训，闲名夙著，无劳环佩之节。以总发之年，爰归我族大鸿胪卿讳倜，即玉真长公主之次子也。义惟齐耦，选穷秦疋。及移天作合，贺母事姑；人伦之序，自家形国。叔上元中得罪，流窜遐荒，茂年倾逝，终於南土。既而凌虚失翼，偕老云亏。峻节愈明，执义弥坚。乃游心上善，注意玄风。建中末，敕度，赐名尚简，方冀考终介福，永锡遐期。岂谓余庆无闻，福善冥寞。以贞元廿一年六月寝疾，终於九华观本院，春秋七十有六。感慈□之遗泽，号穹而靡诉。仰维叔母，资性仁厚，执怀端确，风仪盖时，容貌绝代。加以雅好书史，一览无遗。善妙秦筝，备该曲。
爰自疾亟，神用不亏。乃曰：
夫刊石立铭，虑陵谷无久，丹青易歇，俾後代之人知氏族耳。今之文士，撰述多虚，谬演芳□，吾不取也。可自序真事，□□□戒期，奉迁有典。以永贞元年岁次乙酉八月廿四日，窆於万年县之毕茔地□。魂归上霄，形重壤。背帝城而东转，望神茔而南迈。白骥嘶咽，千□□郁，日黯色而衔松，风含悲而振野。
嗟夫！经天月光，没而复出，芳□□□，□□省还。生人事伊，何去无反。攀云举而殒绝，瞻堂□以崩摧。□遵遗言，哀塞成记。
侄孙宣德郎行江陵府参军张龚书（录自《隋唐五代墓志汇编》陕西卷第二册）
№永贞００２
【盖】
无。
【志文】
唐东宫三卫萧氏夫人王氏，贞元十八年□□□□终於河中府解县。藁权窆於县南条山下。至永贞元午乙酉岁十月十九，归葬于偃师县石桥店东北大茔之侧。
故记。
（录自《洛阳出土历代墓志辑绳》）
№永贞００３
【盖】
大唐故米府君墓志铭
【志文】
□□左神策军故散副将游骑将军□左武卫大将军同正兼□大□□上柱国京兆米府君墓志铭并序　乡贡进士翟运撰并书公讳继芬，字继芬，其先西域米国人也。代为君长，家族之贤。祖父讳□，任本国长史。父讳突骑施，远慕皇化，来於王庭。迎□京师，永通国好。特承恩宠，累践班荣。历任辅国大将军□□左领军卫大将军。公承袭质子，身处禁军，孝以敬亲，忠以□□。四善在意，十德居心。信行为远迩所称，德义实闾里咸荷。
风□磊落，度量宏深。爰以尊年，因婴疾疹，何图积善无□，奄从逝川矣。永贞元年九月廿一日终於醴泉里之私第，春秋九十二。其年十月十九日，安厝於长安县龙门乡龙首原，礼也。夫人米氏，痛移夫之终，恨居孀之苦。公有二男：长曰国进，任右神威军□散将宁远将军守京兆府崇仁府折冲都尉同正。幼曰僧思圆，□大秦寺。皆号慕绝浆，哀毁过礼。攀思罔极，闷擗崩心。虑陵谷迁移，以贞石永固。运奉招纪德，实惭陋於文。铭曰：
国步顷艰兮忠义建名，雄雄英勇兮膺时间生。尝致命兮竭节输诚，珍凶孽兮身授官荣。位祟□兮是居禁营，寿既尊兮遘其疾苦。去高堂兮永归泉户，列松柏於凤城之西，封马鬣於漕渠之浒。
（录自《隋唐五代墓志汇编》陕西卷第二册）
№永贞００４
【盖】
无。
【志文】
唐蔡州司法参军翟□晋亡妻萧氏墓志萧氏十九娘，汉中山相後，故舒州太湖县令良玉长女。唐贞元十二年十月十九日卒於陕州安邑县乐贵坊私第，权窆於县南郭。以无子息至永贞元年十月十九日，归葬於偃师县石桥店东北本家大茔之侧，礼也。其年岁在乙酉记。
（录自《隋唐五代墓志汇编》洛阳卷第十二册）
№永贞００５
【盖】
失。
【志文】
唐故吴郡朱府君墓志铭并序公讳阳，字正中，其先承汉侍御粱公绪，今为杭州盐官县人也。祖讳初，父讳□，□即养之第四子。幼有壮气，长而敦行之仰也。公伏枕之日，二子左右晨夕不离，出不改齐，人有忧色。奈何天之命也。呜呼！以永贞元年九月廿四日＊於此邑长平乡之私第，年六十有七。公娶闵氏。有子长曰亮，次曰清。毁不灭形，哀而执礼。以其年十月廿日，窆於此乡紫微山建茔，礼也。恐桑田改，而为志焉。词曰：
长风萧＊，悲乎松柏，一旦泉台，千秋永隔。
（录自《隋唐五代墓志汇编》北京大学卷第二册）
№永贞００６
【盖】
失。
【志文】
大唐故府君墓志并序亡人田广进府君讳，其先雁门郡人也。自宫食邑於洛，迁於河南数代矣。曾皇岳，祖皇文桂，皆侯伯受国，令德听时，叶贵烈於数朝，爵花芳乎前史。父讳早忄吴艰世，厌礼属构身，视家冠为桎梏。遂不求闻达。大哉辱阝惟公元怀金谷之风亮，受洛川之秀气，户封八县，家急依轻，上下和悦，家国墨治。性念三真，自在於金台辽川；鹤号碧洞，指玉阙兮於霓裳九龙。馆号於紫府，曳云服於玄都。斌斌有信，济济安人。孟冬渐首，昔叶银霜。是月也，晓中律应。日也末旬，兴功择兆，卜原圃於华迁，孤坟寂寂，松柏千年，奄坟空闺，朝吸东遐，怡然自乐，温冫青无闻。修道有教之门，立身於无遇之地。将有道之家，面持福，付何锉砾，久寿无期。以永贞元年岁在乙酉八月廿七日癸寅，不胜厥疾，药茸无痊，福尽命殂，秋年七十六矣。遂於再□十月廿六日辛酉，次男岫、次男岘、小男及、长孙公每、次孙公□付脯蕙宅，迁＊难兮，需车与灵，魂马前摧，哀哀叩烈伯，鸟哭西分。迁神以窆於河南县平乐乡之北□□兆，礼也。期日也，祥云泌赴，玉女持浆，风条雨顺，石随於皇堂。
（录自《洛阳出土历代墓志辑绳》）
№永贞００７
【盖】
唐故陇西李公墓志铭
【志文】
大唐故陇西李府君墓志铭并序君讳伯，字千，其先陇西人也。老君因生於李树之下，遂以为氏。君即伯阳之後胤也。自源分流，别别子为祖，从宦□暨，今为清河郡沟河县人也。曾祖崇仁，祖思贞，父金马，并家承余庆，缵祖象贤，徽尚儒素，锱铢禄利，不以名害义，不以利伤人。辩论徇齐，识度玄默，不＊德以求达，允忘机以怡志。君即府君之第四子也。幼而岐嶷，长复倜傥，天与纯和之性，志存贞廉之操。才同荆玉，量苞沧溟。器宇深沉，明鉴灼彻。有经济之略，居家理治，蕴良之德徽也，优游也，居绊骥之乡，宅乃依仁之里。日惟三省，行备九思。惠敏圆回，标□峰峻，颇精圆教，至於耆年夙夜，常勤於念诵，心不懈倦。悟浮生之如幻，祈妙法以为因。命也有涯，岁不我与，以永贞元年龙集二月十三日寝疾，终於清河域之北五十里之私第，春秋七十有六。遂以当年十二月廿五日，卜宅於先茔之後凤浦，下通龙泉，劝农之平原，礼也。嗣子芬先死同共欢，号风树之不止，恐桑田之再变，同申罔极之情，以终安厝之礼。乃刊贞石，以贲佳城。其词曰：
地望雄杰，大枝令族，节操如筠，温良比玉。克明克哲，不吴不阳，操仁蕴德，好义韬光。敦善崇因，悟身如电，耆年不倦，命有定分。寿不能返，刊石勒名，千秋永记。
（录自《隋唐五代墓志汇编》河北卷第一册）

●元和
№元和００１
【盖】
失。
【志文】
唐故南阳范府君墓志铭并序　处士魏郡柏章甫撰贞元十三年十一月十三日有唐高士范公卒於京兆府奉先县昌宁里之私第，享年七十有一。公讳颜，字仲用，其先南阳人也。胙土命氏，前修令德，图史家谠详矣。曾祖讳达，朝议郎行岐山县令。祖讳味虚，正议大夫、检校费州刺史、上柱国。世济其美，克大其门，并振羽仪，驰声郡邑。公即费州府君第二子，幼有耿介之节，长立方直之操，结言以信，导物以德，仁孝足以清己，礼乐足以庇身。
故肥遁居贞，不显不曜者矣。是以结庐东山，效太冲之招隐；采苹南涧，侔士衡之养高。蕴道唯精，主家以俭，遇灾荒而不乏，履艰阻而无虞。至如智计良图，奥乎不可闻也。其用未展，其生有涯。天不＊遗，奄然长逝。粤元和元年岁在景戌正月景寅十七日壬午，葬於县城西之平原，不归先茔，礼也。夫人井氏焉。夫人四德爰备，六行聿修，何期淑善无徵，华年早世，有子曰仪，前守坊川城县尉。承家惟孝，开国惟忠。泣风树之无追，痛荣养之不逮。所以聿遵遗训，日月有时，惧陵谷或迁，乃勒铭沉矗铭曰：
邈矣高士，清风罕比，一同□孙，千里之子。生於德门，长於仁里，不永其年，琴瑟俱弭。其一。合葬平原，爰处新坟，千载不寤，大夜长昏。风悲蒿里，月吊松门，自古皆死，吞恨何言。
（录自《隋唐五代墓志汇编》陕西卷第四册）
№元和００２
【盖】
唐故扬州大都督杨公墓志铭
【志文】
唐故开府仪同三司行左监门卫大将军知内侍省事上柱国弘农郡开国公食邑三千户赠扬州大都督杨府君墓志铭并序　　左神策军判官朝议郎行苏州司功参军王讠利撰　将仕郎守衡州司仓参军翰林待诏毛伯良书圣唐丕□万国一百八十有九载，龙集景戌月惟春孟，廿六日，社稷之臣开府仪同三司行左监门卫大将军知内侍省事开国公扬公薨於长安修德里之私第，享年六十有三。大君悼焉。以为天陨将星，国摧柱石。翌日，赙布绢二百疋，寻赠扬州大都督。龟筮叶吉，以明年八月十七日葬於国城之西龙首原先茔之东南二百步。
鲁国夫人彭城刘氏焉，从周礼也。官给卤簿仪卫，宠勋贤也。公讳志廉，其先系於周，食於扬，因而命氏。在昔两汉乘朱轮者继恽十人，为太尉者嗣震四代。
自兹以降，或入参内朝，或出典方国者，代有其人。故西京称为名族，今则云阳人也。考府君讳延祚，皇朝内常侍，判飞龙事，赠右监门卫大将军；忠谠恭恪，文武直方，於国乌名臣，在家为才子。积德流庆，归於我公。公即将军第六子也。
幼无童心，早有大观。弱龄补内庠生，阅史见忠臣义士扶危持颠，未尝不慨而幕焉。睹乱臣贼子背恩干纪，必攘袂叱吒，恨不得醢其肉，饮其头。故为将军刘公清潭许以国器，引在左右，殊礼待之，奏授文林郎、掖庭局监作。洎玄宗、肃宗晏驾，代宗御宇，公劳奉山园，功参缔构，改内谒者。代宗幸陕，公扈跸有勋，转奚官令，充内养。大历中，田承嗣不供职贡，盘桓魏郊，虽未称戈，且有兆朕。
帝命刘公抚喻，因请公偕行。既至魏，即俾公奉诏，北如燕，东如齐，以魏告。
时李正已冠於群雄，持疑犹与。公雅於专对，哿矣能言，乃发扬帝猷，励以臣节，言不胜感激，悉力王室。复命迁内寺伯。国家每事有全艰，即命公宣达。虽栈道飞阁，必叱驭而前登；洪波长澜，亦解缆而直济。霜露所坠，罔不届焉。凡曰圆首，咸沐浴圣泽。建中四祀，乾道中否。皇帝狩於奉天。公裹足赴难，致命於危。
既翠华南巡，又扈从羁勺。兴元初，迁内给事，进阶朝散大夫。豳泾古郡，迫近西戎，每夏麦方岐，秋稼垂颖，则蹂践我封略，凭凌我边人。诏公领千夫长，率精锐，捍其冲要，是有灵台监军之任。公奋威武，设奇谋，居一周星，亭障无耸。贞元四年六月，加中散大夫，七月，封弘农县开国男，食邑三百户。十二年，进中大夫。无何，淮夷畔换，东郊不开。诏公监郑滑节度，分剪贼势，旋属连率卢公群薨。诏公权处置军府事。乃运转规之智，动必伐谋；布如春之令，罔不利物。时未改火，声闻於天。是有内常侍之命，寻拜左神策护军中尉、左街功德使、左监门卫大将军、知省事。既受戎重，增严军容，选将必万人敌，补卒必百夫特。
苟匪於是，则莫之龋加乃悉心委积，式瞻资储。府有青凫廿万缗，廪有红粟卅万庾。器什山峙，戈铤林森，数百年间，军卫之盛，莫之肩矣。廿年，德宗皇帝别君百灵，太上皇时居疾於震，公与二三元臣翊戴嗣位。崇陵所奉，半出我军；京邑之人，遂薄赋役。良史书美，元后报勋。是有特进、国公之拜。秋八月，顺宗皇帝称诰南宫，今皇帝继明北极，以公旧德，宠遇殊常，军国之事，多见询访。
因从容谓左右曰：夫盛满者道家所忌，止足者哲人攸尚。矧余菲薄，久荷宠私。
遂上表请致仕。旋奉宸翰，莫允乃诚。冬十一月，脚气发动，创钜病殷。帝甚忧之，诏和缓医之，出御药赐之。终无有瘳。再抗疏固让。奉制曰：卿勤劳岁久，冲退逾深，累表陈诚，恳辞繁刽虽方从委寄而难以重违。宜登高秩之荣，领兹周卫之任。遂除开府仪同三司、食邑三千室，大将军、知省事如故。赐钱一百万，绢五百疋，米麦菽粟二百斛，刍薪一十车。公即日归第，尽中禁之贵人以导以从，悉禁营之将校载攀载号。荣无等夷，观者如堵。自还，伏枕五六日，至於旬时易篑，薨於正寝。惟公忠謇沉毅，贞固骨鲠。与近臣言，诲无巧言孔任；与将帅言，勉输诚宣力。而乃举直是务，错枉为心。故有道之士，必诸朝，不仁者自退诸野。允副耳目之仟，心腹之寄。所以尽护诸将，师长内省，式遏寇於邦家，近天子之光，极人臣之命，宜锡难老，永赞皇猷。吴穹不吊，遽辞昭代。呜呼哀哉！夫人鲁国夫人刘氏，全德附史，淑行著诗，仁而促龄，先公而逝。继室南宫氏，以贤宜家，以德辅佐，痛从凤而未几，悲书哭而旋及。子神成，散将；恒定，高品；钦济，内养；钦则，钦政，钦穆，钦义；因心之孝，感於神明；趋庭之训，深於诗礼。丁兹荼毒，允谓棘人，永思理命，奉之薄葬，以利旧军。掌记备闻前，志贞珉，以虞陵谷。铭曰：
天保唐，生夫君，石投水，龙得。总军戎，参国政，启乃心，沃列圣。有其道，壮其猷，诘暴慢，叶诸侯。帝酬勋，家储庆，峻仪台，极典命。知止足，辞宠荣，俄川阅，摧国桢。惨宸衷，怛朝列，威令存，音尘灭。鲁国，合佳城。
恩赠郡，功勒铭。陵为谷，石为泐，永不朽，公之德。
（录自《隋唐五代墓志汇编》陕西卷第四册）
№元和００３
【盖】
唐故太原王府君墓志
【志文】
唐故贝州漳南县承摄历亭县令太原王府君墓志铭并序府君讳惟诚，字德融，簪玉之荣，具於世谍，今略雨下载。曾祖行成，朝散大夫、皇河南府偃师县令；祖文休，朝议郎、皇监察御史大夫；父智，给事郎、试大理评事，成着清德，表於人时。府君幼敏行诚而积望於世；□步末夷，隐鳞戢羽。不□其□途宴然自□，动莫逾矩，克承乎家范，所以有知者尚之，为有道君子焉。□其居容，以远浮华。屡幽盗忽起，士人流雏，兵戈遍地，举足若坠。
府君见机顺势，所欲自保雷雨既骇，舆时而迁，动静之仪，宁继於物；礼义之士，即曰我邦。乃委其高节，以遂於世，故为魏□连率司徒公田公□而任焉。府君荷知己之遇，不辞其卑位，授贝州漳南县丞，素绩称，乃迁历亭县令。府君晦迹田里，里俗敬而奉之；薄游於魏，元侯旌而任之；官於漳南，漳南理而民乐之；迁于历亭，历亭化而民载之，言为时典，动如时令。神肃而护，人民而泰。风雨穆而顺，草木泽而秀。古之善为政者何以能加之。府君之□不器，之德不缺，之行不逾，而名不登廊庙，位不及侯伯，天下之不幸也，岂府君之不幸也。伯阳为柱史，仲尼为司寇，方朔为执戟，时已矣。岂□□之□欤？则府君之屈於足以为屈耳。然洪河之日济不息者，原於昆仑也。府君殖庆於道，其流绵远，华冠於卿族，患於世，不艰於世，故吏隐而善终，以圣居元和元年遘疾於清阳之别业，其年三月廿三日吉书甲子之寿八十三之□秋。嗣子二人：长士宁，有承家之誉，闻参军於王府；次子察□，志立而求亡，哀至过乎礼，殆不能郏。犹虞道路方阻，未获迁神帏归於故营。十一月廿三日，权卜清阳十里之南原，礼也。二子泣血扶榇，恐陵谷将变，乃刻铭於石。其辞曰：
惟德之崇，而位靡崇，薄书取容，守道以终。穆兮清风，扇於国风，弥久弥芳，奚善寿而不降？甘陵之前，汉水之右，寂寞阴扃，永矣无昼。寒原苍龙，玄乌来翔，新松起烟，宿草含霜。白日悠悠，逝波汤汤，陵谷为田，斯文兮可彰。
（录自《隋唐五代墓志汇编》河北卷第一册）
№元和００４
【盖】
失。
【志文】
故内侍省内给事假延信故夫人渤海郡君骆氏墓志铭并序　朝议郎前行太子通事舍人韩逢撰唐元和丁亥二祀，夫人渤海郡君骆氏以其年正月廿一日寝疾，终於万年县兴宁里之私第，享年六十有三。呜呼哀哉！以其年建巳月庚午移窆，依先茔於白鹿之原，礼也。惟夫人之先官茂族，笄自移天，皇右金吾卫长□环之爱女也。勋贵之後，天必纵矣；积善之家，神所庆矣。柔以性立，孝以生知，早配君子，垂范高门。居荣贵而弥俭，当礼重而益恭。顷染疾患，绵历岁时，□诵真经，志归禅寂，岂谓福善无应，寝疾有终。倾家若坠，举族衔悲。嗣子三人：长曰文邕、次曰文庆、幼曰文政，现任左神策军行营归化、崇城等镇监军使、内侍省内府局令，咸以文武澡身，忠孝成性，徽猷继美，各负时望。居丧遇礼，君子所感。文政龆龀之年，早精诗礼，居然成器，持禀天聪。先朝宠公，以明敏多才，累更任使，年未三十，显於今圣，凡所徵策，至干六七矣。从事谦谨，皆协帝心。以贞元十九年诏抚西陲，获安边鄙。官将继世，职统禁戎，逢见命纪夫人之氏行，写哀词於贞石，备陵谷之迁变，遂为铭曰：
贤哉郡君，柔和孝恭，时称四德，家美三从。名高石茆，德迈冰洁，训子奉夫，同荣共穴。今也茫昧，凄风明月，路阻泉台，哀哀永诀。
男文政，元和二年二月廿九日赐绯鱼袋。
（陕西省文物管理委员会藏拓片）
№元和００５
【盖】
大唐故清河崔夫人权厝墓铭
【志文】
唐故江南西道都团练副使侍御史荥阳郑府君夫人清河崔氏权厝志铭并叙　仲弟宣义郎守右补阙云骑尉群纂夫人姓崔氏，清河东武城人。後魏乐安太守夤之十代孙。门风族望，史谍详矣。有唐郑州长□、赠郑州刺史府君讳湛之曾孙，怀州刺史、赠秘书监府君讳朝之系，检校尚书金部郎中、赠给事中府君讳稹之长女。夫人与仲弟群皆范阳卢氏之出。生於大历庚戌岁十月六日，终於元和景戌岁六月十有六日，盖享龄三十七命。为子曰小阳，自幼鞫育，甫成童矣。以明年二月奉帷裳发轫於江陵之寓居。
五月十五日，归窆於河南府缑氏县张曲村原直御史府君茔二里所。先是贞於阳卜，视兆未叶，故葬缓，且不克合，以俟夫通吉焉。仲弟群感深同气，痛剧如剡，援毫啜泣，谨志大略，以置於幽隧云：维我烈祖，忠孝仁谊，冠乎人伦，代称德门。维先大夫实能纂修，内行公器，光於缙绅。维先夫人高朗淑和，亦范中闱。
夫人锺积庆之余，禀先觉之智，幼而柔谦，长而诚明，服婉娩之教，渐组纟川之事，志其大者，不尚华侈。先府君洎诸父固已异之，重难择配。建中末，因官徙居，违难远迹，故全家南行，止於毗陵之义兴。无何，郑君高以休行茂迹，声如琳琅，持藻缋之文，升甲乙之第。士林指日，许其有搏扶摇轶青冥之举。来抵门闾，以嘉姻为请。佥谓得选，是克配焉。其后累宾诸侯，府外台，三命银印朱。
虽爵位不显，而望实益大。君子多之。夫人初笄有行，事夫族之世母、叔母，肃恭致诚，夙夜不遑。自亲及疏，承长拊下。煦然而知，靡不适宜，至若助祭洁其边豆，居贫甘其氵濯，服膺图史，规佩箴诫，又加於人一等矣。贞元乙酉岁，郑君以霜露兴怀，龟筮叶吉，请告启护自淮，归於成周。夫人则针缕必亲，志力咸竭，凡窀岁礼物，门内之所宜具者，罔不肃给。姻族嗟异。呜呼！积是明德，宜介丰祉。孰司祸福，终以冥昧。当贞元初，郑君从事於夏□，夫人始辞家而南，星霜骤移，仅十五年，有怀归恋，讫用不获。夫人早失所恃，及再罹艰酷，斩焉孺慕，长号＊天，疾恙遂加，以至於迷眩惚，历日浸剧，久而後瘳，终不能平矣。逮迁家於洪，而基功之，一岁累至。夫人性仁孝，多感伤，当泉水思归之时，抱江干闻讣之痛，无几何，凶问至自洛师。御史府君既毕先人之封树，暴婴疾，终於旅绾，已从窆矣。哀哀万里，问故殆绝，驷马云往，虚筵空归，终无胤嗣，家乏檐石，遂浮江依於荆门之别业。风波漂摇，冰霰凄惨，绵涉时序，缠哀内侵，谅非金石，孰不销毁。故捐馆之日，外姻邻里，瞿然失声，诚以异夫常理而恸有所加也。呜呼！书称作善降祥。易云视履考祥。夫人居家闻至行，从人为妇式，而艰屯备至，继以夭札。为善者其惑欤。群童年随郡计游上国，拜首於毗陵，其后宦学羁牵，茕疚被瘵，积十七年，方获觐於锺陵，间，岁而承讣。
呜呼痛哉！童年聚居，今犹梦也；锺陵之会，不累日也。其间哀叙感痛，连日不解。尝谓群曰：观尔之性与疾，率皆类吾，其气同欤，何别之久也。言罢流涕。
呜呼！以手足形影之亲，悠悠此生，才复再面，一旦水往，遂无前期，岂不以年未艾而事多阻耶？反是而思，虽扪天蹈海之艰，曷不云往，叫号苍，哀可胜已。
小阳季父曰爽，有仲海事兄之行，文泉奉嫂之诚，至是躬亲主办，间关远道，与群同力合志，克成此归。君子谓爽为难能矣。至若他岁吉卜，誓言启，以终孤甥之志，微生未泯，犹功之不释於身焉。泣书贞珉，泪下皆血。郑府君与群於懿密之中，有知己之分，敷扬茂烈，其俟后辰。铭曰：
思我伯姊，倬其柔明，佩彼珩璜，作配髦英。淑问休嘉，望古飞声，宝剑方合，副笄未荣。始谓福降，谁云祸并，天道茫茫，有昧亏成。山阿启隧，反路迎精，惟至爱之永谢，顾何惨於此生。
元和二年五月十日季弟章书（录自《隋唐五代墓志汇编》洛阳卷第十二册）
№元和００６
【盖】
失。
【志文】
已泐。
（上泐）墓志铭并序文林郎前守蓟州文安县尉郭纟番撰君讳（下泐）周成王母弟叔铎之后，冠冕（下泐）曾祖措，祖，父岑，并唐已来，文武不坠。府君以□□韫义含章永贞殊略韩□风（下泐）不契（下泐）
逢时，厥後退身高卧林□月□□举世□洁莫干，爰神理之将晦，寝疾不兴。□夫人南阳张氏□□即世，是时卜宅京兆，尔来凡卅年矣。令子□舍（下泐）反耕桑室，终东都留守都虞候、兼殿中侍御史、赠胜州刺史。文武振京，名芳播洛。作天子之耳目，为□□之爪牙。誓众之心已罄，报恩之□未逢。其道不待，景命斯忽，归道政之私第。新妇太原王氏，则□使君夫人也，妇德温柔，居室斯顺，训子以义，理家八方。於是奉光□孝，乃使千里皆举，至备哀荣，发轸而秦，然归东洛。呜呼！府君有嫡孙曰少华，泣血过常，哀毁逾礼。以元和二年十月十九日，遂迁窆於洛阳城东北邙之原，礼也。□於新树，洛水汤汤，乃为铭曰：
昔岁□秦，今兹归洛，孝妇孝孙，终犹有。魂游□□，魄亦匪绝，谷不□室，死乃同穴。归□兮方吉，明明兮陇月。呜呼哀哉！（录自《隋唐五代墓志汇编》洛阳卷第十二册）
№元和００７
【盖】
唐赠户部尚书高府君墓志铭
【志文】
唐故正议大夫试怀州别驾赐紫金鱼袋赠户部尚书渤海高府君墓志铭并序　摄剑南西川节度掌书记将仕郎试秘书省校书郎郑宗经纂朝议郎行殿中侍御史萧祜书天之道，刚柔相生，以播元化，而百物遂焉；人之道，功德相承，以绍洪绪，而五福绥焉。动以乘时，息以弘庆。高氏出於炎帝，自四岳至太公，从其封姓曰吕。自太公至敬仲，以父字为族曰高。敬仲十代孙洪，光武时举孝廉，孝明时为渤海太守。乃系族望。洪十代孙隐，晋末避地幽州，为玄菟太守。爰处子孙。隐以雅志沉静，旷怀疏远，虽名系郡中，而志逸林下，积德垂裕，生北燕司空汶阳侯庆。庆五代孙普武兴王豫州刺史太宰，详於齐史。太宰六代而生尚书。冠冕蝉联，勋德代袭，明於传谱，不能备书。公名行晖，字行晖，本郡之潞县人也。曾王父道，镇军大将军、试殿中监；王父艺，朝散大大、试汴州长史、上柱国；父夔，朝请郎、试粱州司马、赠梁州都督；芳猷盛绩，无代无之。公独以清德嗣大功，以福履锺后裔。蕴粹不曜，凝和自持。贞素合於道真，立诚存乎体要。自成童以及弱冠，心志不ㄤ，错综群言，该详百氏。於礼义，敦恪慎之敬，利用叶中；於政埋，敷惠爱之仁，辫析不惑；於节行，秉直谅之操，执心孝慈。其所探赜，皆提其纲目，举其梗概。不搜章摘句以汩其性，不拘理执谊以蔽其心。明乎变通，无所凝滞。天宝季年，四方大同，万邦高庶，公乃酌损益之自，穷否泰所因，置心韬钤，俟膺时用。无何，祸生於宠，虏犯王畿，銮辂次於巴庸，戎马饮於河洛。
公才实济代，道可经邦，辟书交於丘园，轩冕驰於邑里。起家拜正议大夫，试怀州别驾，仍加金印紫绶。恩深赐盖，礼重题舆。播歌谣於海沂，息涂炭於冀土。
类公之政，无以尚焉。呜呼！顿逸足於修途，屈长算於短晷。以乾元二年十二月二日寝疾，终於怀之官舍，享龄六十九。夫人汝南袁氏，淑哲光乎妇道，令懿归於德门。执组训以备劳，采苹藻以洁祭。作范中壶，仪刑外姻。以大历元年七月廿九日终於幽州平朔里之私第，享龄七十二。夫才生於代而道屈於时，命也；德修於身而庆垂於后，理也。嗣子崇文，承公志业，缵公基绪，探黄石之秘术，得玄女之灵符，孝乃克家，忠以奉国。自台丞亚相，再为尚书，一为司空，三拥旄钺，析受，封茅裂土，名芳竹帛，功勒鼎彝。干祸乱以机权，镇风俗以易简。
封食斯重，孝敬自中。遂灼元龟，筮灵蓍，日辰叶兆，窀穸方启。以元和二年岁在丁亥十一月朔日甲申归於潞县高义乡庞村之原。封树合礼，晗衤遂称家，丰不逾制，俭而中度。外备哀荣之道，内尽人子之心。既而孝通於明神，情感於君上。先期五月，制命褒荣。其诏曰：委珠提剑，追祟喉舌之司；象服鱼轩，永贲松楸之穸。赠府君以户部尚书，夫人以汝南郡太夫人。仍敕王人护事，本部备礼，太府赙帛，司常具仪。玄潭及於漏泉，天光照於重壤。惟国家孝理，以弘令典；惟南平孝心，以昭令名。自禹作司空，四岳佐理，代著勋伐，继登侯王。公九代祖为司空，今南平王复为司空。君子谓高氏能世其官，忠孝之至也。以小子获参府事，久迹词林，俾书松铭之诚，以虞陵谷之变。敢扬休烈，无鬼直词。铭曰：
幽陵之阳，松柏苍苍。岭属岗联，龙盘凤翔。势拔坤元，气凌混茫。爰卜佳城，肇启玄堂。宅幽以宁，庆祚新皇。惟公贞懿，庆祚斯至。克生元臣，承家守嗣。干不庭方，激忠以义。制胜行权，全师用智。袄既涤，君臣乃位。帝赠尚书，地官之仪。载锡司空，绥章淑。玉节金铙，作镇坤维。董戎以威，阜俗以慈。百禄是跻，百斤攸宜。蒸蒸孝思，载感霜露。乃乩卜筮，重营封树。奠祀有秩，衣衾有数。礼物惟错，日时合度。令德伊何，流芳来祚。
（录自《隋唐五代墓志汇编》北京卷第二册）
№元和００８
【盖】
失。
【志文】
唐故陇西郡太夫人李氏墓志铭并序　第三孤子氵赞撰维唐元和二年岁次丁亥七月丙戌十四日己亥，陇西郡太夫人李氏终於河南府河南县惠和里私第，享年六十六。其先陇西成纪人。自玄元生周，将军翼汉。灵源下注，非贤则哲。至夫人十二世祖承，龙骧将军、荥阳郡太守、封姑臧公，传出於魏书。夫人太原王氏。父惠龙，荆州刺史，崔洪所谓齄鼻贵种，事载於北史。
婚族清甲，我为上首。宗系官讳，炳然可知矣。曾祖皇朝散大夫、陇西县开国侯、库部郎中、光州刺史讳玄表，祖妣范阳卢氏。生皇颍州司马讳思诲，祖妣范阳卢氏。生皇河南府渑池县尉府君讳漪，妣范阳卢氏。皆以高文素行，望重当时，命之不融，位不充量。夫人渑池府君第三女，年始合礼，归於我先人皇大理司直兼睦州桐庐县令府君讳。府君前娶河间张氏，有三子，长曰，皇秘书省正字；次曰ぺ，终冀州阜城县令；皆先夫人而殁。次曰氵赞，前成德军节度副使、银青光禄大夫、检校右散骑常侍、兼御史大夫、知恒州大都督府事。夫人一命陇西县君，再命陇西郡太夫人，从子道也。夫人幼负淑姿，长弘懿范。每六姻二姓，合实聚族，登降扬袭之容止，疾徐疏数之宪度，虽酌之在我，曾不爽於故实。然则居谦按物，而善不形言，若匪自叙，孰谓知者。氵赞门祚中艰，先人早孤。夫人以不遭於逮事，遂永怀以追感。每正冬献享，暮春拜祭，未尝不深具蠲洁，出於己力，至於审省涤濯，炮割氵溲，虽有婢仆而不之使。既撤翌日，犹蔼然悲叹而形於声气。夫人之孝敬至矣。先人志尚敦睦，孀孤所。夫人必怡颜引进，悉心於逊接，饥必让饱，寒必推厚，玩好悉资於筵待之费，箱箧无毫发之余。劬劳於家垂五十载，而内无愠色，外绝疵言。夫人之德让至矣。均养众子，爱逾己出。每一刀一尺，必经於十指；一携一抱，皆自劳於一心。至燠寒差迭，燥湿こ恙，夫人辄先轸其意而知其所悦，随忧属而不舍於瞬息。夫人之慈爱至矣。晚崇释氏，发心於圣善寺山门道懋大师，始受菩萨诚，裒然超觉，理臻不二。夫人之惠智至矣。夫孝让慈之三者兼之以惠智，实宜滋介福而保神休。灾奄构於高堂，等不臻於上寿，於予何罪，延祸斯酷。然则弥留之际，有磬声香气，闻於暮夜，视则无状，听之在空。此不谓积善通於冥极，弘誓达於灵应，谓之何哉！夫人一子前左金吾卫兵曹参军济，次氵赞之下。氵赞等以其年十一月十三日丙申启夫人之殡，合於河南县北廿五里先茔桐庐府君之墓，礼也。呜呼！夫人有至行可以载史；有高范可以激时风。知母者子，他人未练。故氵赞躬撰铭记，以备陵谷，穷情荒谬，书所不荆其铭曰：
元淳诞灵，生我懿德，交交柔明，婉婉清识。妇仪母训，自家形国，迹示浮世，心归净域。实树存华，禅庭月色，晤彼皆空，终焉不或。龙岗面南，芒山直北，列柏行楸，哀哀罔极。
（录自《隋唐五代墓志汇编》洛阳卷第十二册）
№元和００９
【盖】
史公志铭
【志文】
大唐故徵君史府君墓志铭并序　朝议郎试大理司直兼殿中侍御史渤海李再字安国撰昔春秋时卫有史鱼尸谏，人到于今称之，此则史氏茂德，其流远矣。□良夫与晋、鲁败齐师於鞍，铭锺策勋，垂芳千古，则孙氏盛烈而□□生贤，此之谓不朽矣。於戏！史氏、孙氏皆生於卫。故延州莱季子称□老□，而二族合欢，凤皇于飞，挺生贤子也。宜哉贤子之美，此不书也。府君讳光，字重明，其先渤海郡人也。远祖因宦於绛，子孙遂而家焉。今则为绛人。曾祖澄，皇吏部常选；祖谨，高道不仕，吟啸风月，当时不得而臣□。府君则高道之第三子也。怀肥遁之志，守父祖之风，累有辟命而坚辞不起，所谓巢许明时隐也，训诱子弟，雍睦九族，怡怡自得，陶然守真，□十年间，乐天知命。呜呼！道不常泰，天不＊遗，以贞元八年九月十九日寝疾终於私第，享年七十有六。邦国殄悴，风烟晦冥，爱子恒微，幼归真宗，早晤玄理，受二百五十之具诫，总三千六万之威仪，且弘业随朝□古寺也。宝刹山立，仁祠洞开，佛事至大，待人弘阐，恒微常清，净办事实。
领都纲，又居上府，今即为佛寺之奥主也。三纲备□，一德日彰。虽鸠摩、道安，今古同流也。尊夫人乐安孙氏，断机垂教，犹绩自勤，真粱鸿之妻，实孟宗之慈母也。不幸以元和二年十二月遘疾终於私第，受年□□载。恒微泣血茹痛，衔哀柴毁，感慈亲之永诀，瞻养堂以号慕。痛□□之崩陷，□泉扃而殒绝。以元和二年正月廿七日卜吉兆於良乡县（下泐）之原，礼也。夫志者记也，惧陵谷变迁，志曰：
不□也，□□□，府君存，夫人温。常选硕德，高道兰薰。□□□□，□里高□。令子淑女，同会只园。□兆□石，□原为灵。永（下泐）
（录自《隋唐五代墓志汇编》北京卷第二册）
№元和０１０
【盖】
唐故裴府君墓志之铭
【志文】
唐故河南少尹裴君墓志铭公讳复，字茂绍，河东人。曾大父元简，大理正。大父旷，御史中丞，京畿采访使。父虬，以有气略，敢谏诤，为谏议大夫。引正大疑，有宠代宗朝。屡辞官，不肯拜。卒赠工部尚书。公举贤良，拜同官尉。仆射南阳公开府徐州，召公主书记。三迁至侍御史。入朝，历殿中侍御史，累迁至刑部郎中。疾病改河南少尹。舆至官，若干日卒，实元和三年四月二十三日，享年五十。夫人博陵崔氏，少府监之女。男三人：、质，皆既冠。其季始六岁，曰克郎。卜葬得公卒之四月壬寅，遂以其日葬东都芒山之阴杜翟村。公幼有文，年十四，上时雨诗。代宗以为能，将召入为翰休学士。尚书公请免曰：愿使卒学。丁後母丧。上使临吊。
又诏尚书公曰：父忠而子果孝。吾加赐以厉天下。终丧必且以为翰林。其在徐州府能勤而有劳。在朝以恭俭守其职。居丧必有闻。待诸弟友以善教，馆嫠妹，畜孤甥。能别而有恩。历十一官而无宅於都，无田於野，无遗贤以为葬。斯其可铭也已。铭曰：
裴为显姓，入□入盛。支分族离，各为大家。惟公之系，德隆位细。曰子曰孙，厥声世继。晋阳之色，愉愉翼翼。无外无色，幼□若何寿之不遐，而禄之不多。谓必有后，其人信然耶。
（录自《隋唐五代墓志汇编》陕西卷第二册）
№元和０１１
【盖】
失。
【志文】
□□仁勇校尉守左卫率府翊府翊卫萧元明墓志元明，宋吏部侍郎惠开後，隋郑州刺史士绰七代孙，唐舒州太湖县令、赠礻必书省著作郎良玉孙。贞元十六年五月二日，父曾任广文馆博士日於上都国子监生。至元和二年五月十五日，父任朝散大夫、检校尚书祠部郎中、兼御史中丞、充度支安邑解县两池留後日，卒於解县使院，时年九岁。已诵得孝经、论语、尔雅、尚书、李陵李斯等书。聪敏惠和，不幸短命。其月廿一日壬寅，窆於解县西郭宝应寺空园，从权也。性异群童，故志於贞石。
元和三午五月廿一日记。其年七月辛巳朔廿六日景午，归葬附於河南府偃师县石桥店东北，茔墓去店三里在官道北五里是也。
（录自《隋唐五代墓志汇编》，洛阳卷第十二册）
№元和０１２
【盖】
失。
【志文】
後半残。
大唐故右领军卫左果毅都尉樊□言□墓志垂俗後昆者义也，扬名显亲者孝也。唯孝与义，光先代闺门焉。皇朝右金吾引驾仗宿卫。贯蒲州临晋县人也。特禀异气，雅度高深，冰霜自居，风尘不杂。
遇种厥德，仁游艺川，榔党称孝焉，朋友称信焉。以春秋七十有八，元和三年岁次戊子八月十一日已终。嗟乎！天长地久，人岂恒存；逝水无□，人归夜台。昔仲尼之叹，由悲逝川。以贞元九年於龙门乡万寿寺东园买地建，先胜□，故得拔有时（录自《隋唐五代墓志汇编》北京大学卷第二册）
№元和０１３
【盖】
大唐故骆夫人墓志铭
【志文】
唐故元从朝议郎行内侍省内府局令上柱国刘府君夫人骆氏墓志铭并序　朝散大夫试太子通事舍人孙藏器述并书维东阳之茂族也，仕魏而迁於河南，厥後因官徙家於京兆，遂为三原人。仕有济代者以重其名，隐为高尚者以达其命，必闻之政，骆氏有焉。祖王父讳抱贞，刊考讳万福，夫人即第九女也。协太阴以授魄，禀婺灵而化质。少以公宫之教，成於壶阈之仪。因父之肾，淑慎居性；从夫之命，婉顺宜家；母德之道，肃然为范。故君子有重正之教焉。刘氏之门，望重姻族；夫人往也，清烈其风。见奉上之心，知孝敬之极。及执丧之礼，闻哀感过人；不御铅华，不亲荣曜，克生从子之义，永肩明祀之诚；慕释典以增，知处世之如幻。呜呼哀哉！以元和三年四月廿一日遘疾，终於京师兴宁里之第，享年六十三。即以冬十月十三日，葬於万年县门乡，先茔之礼也。有子一人，江南西道监军使、内侍省宫闱令、赐绯鱼袋曰日荣。河之秀，代间而来。保贞义之节，承天下之裔；一临监抚，再育师人；恸闻高氏之泣，几欲投丧；不违诏命之举，两全忠孝。慕期先远拆於龟人，龟人曰：卜筮者三，时日可也。乃告於子曰惠达、惠通等；宅兆而启之，封於故原，代予扶衬。望家国而不及，唯心魂而共归，试命於文，纪德泉户。铭曰：
佐魏而迁，河南之先，两郡间气，是生其贤。上著於名，下隐於川，邦家必达，清风沐然。楚室夫人，河间乃亲，德容之教，备於其身。肃肃於门，昭昭令子，身□君恩，抚人在己。告封玄穸，心还故里；有闻□声，玉石斯纪。
夫人令弟右金吾引驾仗衙内宿卫守泾州四门府折冲赐紫金鱼袋怀珍（陕西省文物管理委员会藏拓片）
№元和０１４
【盖】
失。
【志文】
故弘农杨府君墓志铭并序　徵事郎前试汴州开封县尉李岌撰维大唐元和三年岁次戊子十月己酉朔廿五日癸酉。曾海，祖馀福，父光远。
讳萼，字猜卿公，朝议郎试宁州司马，即河东猗氏人也。公生蒲坂，粲然英灵，四圣之後，公居其中。门范传儒，诗礼必备。自幼习学，焕然文明。弓裘不坠，廉史未第。翕性情，弃笔从戎，累佐军旅。时讥之变，裔继孙吴，七纵七擒，谋过葛凤。国之讨难，曾不无功。位登朝议，官试宁州。柄真性强，端然内外。
亲雠无避，功过皆书。此之志□。君子享年七十三，终於长安私第。嗣子景，号天泣血，哀缠涕零。卜择京兆府长安县龙门乡龙首原安措，礼也。其词曰：
飒飒悲风，莽莽苍天。告书择兆，龙首之原。蓍龟协从，启此重泉。敢告来者，府君在先。
（录自《隋唐五代墓志汇编》陕西卷第二册）
№元和０１５
【盖】
唐故苏州吴郡朱府君墓志铭
【志文】
唐故元从奉天定难功臣麾将军行右监门率府副率上柱国左神武军宿卫朱府君墓志铭并序　将仕郎前行绛州太平县尉宋ダ撰公讳庭，字南宗，京兆万年人也。祖恽，忠州别驾，父智静，郯王府司马，皆鹗立士林，鹰扬人表，作藩维而克彰至化，总纲纪而不紊有条。所谓德被於民，庆流厥後。式传问望，果袭其门。公即司马之次子也。立身端恪，守性孤直。道不苟合，行惟依仁。恬和淳风，独出嚣俗。高逸放旷，有迈世之节；温良俭让，为立身之基。冲而处厚，默以居辩。其君子之行欤。公弱岁累佐戎府，实著勋劳。
官用频迁，而至於麾将军、元从奉天定难功臣、行右监门率府副率、上柱国、左神武军宿卫。在位固能奉其忠，居家而克廉其节。中外协睦，亲戚雍和．常以精心慕道，契志真源。薰茹绝门，肥鲜誓隔。积善无庆，妙力伊何。天不与斋，□病而终。以元和三年八月廿一日奄忽殁於金城里之私第，享年八十。以其年十一月廿八日龟筮叶吉，将窆於京兆府长安县龙首乡龙首里之地合焉，礼也。夫人贤和淑美，刚柔克中，四德无亏，三从有备。遂邑号封扶风郡夫人。父讳昌，试殿中监，即段府君之第五女也。嗣子令晖，翊麾校尉、行左武卫长上、上柱国、左神武军宿卫。学能师古，早知礼则。号踊无度，哀过乎仪。见之者莫不潸然而涕零，闻之者莫不恻然而嗟悼之。子其然乎？足以见父之有後也。予与翊麾校尉情敦久要，见记为文，知而不言，实恐将来者有掩善蔑德之讥焉。聊制斯文，刊之於石，庶以志之。铭曰：
陟彼高冈，言瘗其良。开凿清书，作为玄堂。今来古往，日就月将。何以不朽，公有遗芳。泉扉永闭，松椟苍苍。
（录自《隋唐五代墓志汇编》陕西卷第二册）
№元和０２８
【盖】
失。
【志文】
唐故吴府君墓志并序乡贡明经男孝恂述维元和三年岁次戊子四月壬子朔廿四日乙亥，君因于寝疾，天乎不，＊於河县太平乡逯水村私第，享年六十八。公讳江，字宝，渤海人也。亲於邻，忠孝於家。曾祖畅，隐居求志，代济□风。祖芬，明进高道不事，列考王所，尚志意修道，不事於世。夫人张氏，南阳人也，妇礼秀质，贞洁坠松，春秋六十有四，不终遐寿，与府君同年同月同日终。己嗣子四人：长子孝恂，次子孝温，次孝钦，第四子孝贞；有女三人，长女河内逯氏，次女扶风窦氏，第三女太原郭氏。儿女等总遘君人之丧礼也。是遵远卜，克用元和三年十一月七日，合於河阳县大平乡逯永村北大原之礼也。铭曰：
阴阳不测，地久天长，晦明不息，生□居常。政逾川逝，永去违己，合玄堂，归於窀里。地节龙苗，坟近河阳，千龄万代，松柏青苍。
（录自《隋唐五代墓志汇编》河南卷第一册）
№元和０１７
【盖】
失。
【志文】
左□武军将军秦公故夫人弘农扬氏墓志铭并序　男乡贡进士宗衡撰夫人姓杨氏，弘农华阴人也。始姬姓武之穆也。韩魏族焉，世为公侯。至西汉，王孙生以素风，殁而廉葬。班固述其传。十二代孙震，以清白文行，建厥孙谋，四代五为三公，由是代为著姓。洎晋宋齐梁，继有名德。绍宇之朝为柱国，有匡辅济时之用，封隋国公，继周而王，谥为文帝，即夫人九代伯祖。勋阀茂盛，列在隋史。至曾祖锐，国朝任陈州司马。司马生，为汴州陈留县丞，忠肃恭懿。
陈留生瀛州高阳尉袭，以廉贞夙垂懿范。夫人即高阳之长女也。承素风之後，淑慎生知，静合母仪，动为内则。执贽币以奉宗庙，饰词令以侍亲宾。抚下事长，虔恭夕惕。未尝书分而食，夜分而寝。远迩亲戚，人无言。垂五十年，慎终如始。积德者天锡之庆，为善者神与之福。茫茫彼苍，徒虚言耶。以贞元十九年摄卫乖常，候风Φ滞尊体。药饵千品，祈祷万术。将始愈而复痼，竟转加而莫瘳。
以元和二年十一月三日启手足於宣阳里之第，享年六十七。哀子五人：长曰应，检校太子宾客镇海军正将。次曰岌，太子詹事河阳军兵马副使。次曰宗衡，工文游艺，逾孙弘十上，乏郄诜一命。次曰儒衡，以两馆明经，调成都府参军。幼曰宗畅，前崇文馆明经。咸恭承严训，文武不坠。痛冈极之难报，茹血縻肝，终天莫及。常侍惜莺镜之无绿，痛将飞之失翼。顾视应等，逮不胜忍。日月云迈，俄及先远之辰，以元和三年十一月十二日殡於万年县郑村之原，於先茔，礼也。
宗衡奉遗命曰：陵谷不常，可记贞石。遂扶力强述，是以质而不文。铭曰：
明明神理，昭昭上天。与直福善，徒虚言焉。在洽之阳，於渭之□。父母之德，恭姜之美。蔓草凄其，白已矣。如石之坚，如玉之贞。千载之下，夫人继生。苍苍北原，杳杳东城。空垂懿范，长闻松茔。
（录自《隋唐五代墓志汇编》陕西卷第二册）
№元和０１８
【盖】
失。
【志文】
唐故同州澄城县主簿韦府君墓志铭并序　河南县尉柳涧撰君讳孟明，字孟明，曾祖皇左屯卫录事参军讳默，录事生秦州成纪县令讳昊，成纪生阆州刺史讳氵。成用翱翔素风，磅礴组冕。君即阆州第四子也。幼荷严训，躬服儒流。廉柔内融，温润外达。弱冠举明经，凋补左内率府兵曹。其行己也恭，其事上也敬。次补同州澄城主簿。导之以政，齐之以礼。佐子游之贤，必资乎俭；奉仇香之理，必本於清。直气满襟，正色在面。奸罔能犯，吏不敢欺。
考绩称尤，声动僚辈。既能秩，退居华阴。上虔事主，下友孝弟。在家之行，饱曾闵之风焉。无何驱车游於虢郛。乘奔历块，祸遘斯须。疾风起波，其如命何？元和三年正月廿八日，终於虢之逆旅，春秋卅有九。呜呼，谁无屯？嗟君少年。
谁能不死？嗟君枉理。逸足踣於短涂，长算屈於促晷。君之仁兄念弟，时在华阴，闻君之哀，叫於苍，心溃皆朽，奔赴舆榇。浃日启还旧居。自虢抵华二百里间，路人罔不一涕。夫人河南元氏，虢州刺史义方之女。性植柔惠，深践妇道。先澄城摧其芳兰。有二子，爱女在髫，幼男未龀。酌彼余庆，冀不孤其裔。元兄前华阴县丞汶等，卜其年十一月廿四日，迁府君与夫人合於万年县白鹿原，迩先茔，礼也。涧儿女君之出焉。备详懿行，重辱丞公之命，故得述於斯文。铭曰：
天生伊人，与道盈缺。有才无命，能否圣哲。玉树先秋，一枝云折。悲呜，稚子泣血。泉堂俄扃，兰堂永诀。百岁之后，同归於穴。
陵夷谷子，休问不灭。
（录自《隋唐五代墓志汇编》陕西卷第二册）
№元和０１９
【盖】
大唐故李府君墓志铭
【志文】
大唐故李府君墓志＊凤翔陇右经原四镇北庭兼管内诸军兵马副元帅给监使李日荣。贞元二年玖月玖日□副元帅司徒兼中书上柱国西平郡王晟。赐绿李日荣，右可将士郎、内诗省掖庭局宫教博士、员外置同正员。＊赐绿宗守宁等，立身谨信，效职恭恪，每闻周慎，益念在公。畴其夙夜之劳，俾荣宫局之务。可依前。
贞元廿年十一月十九日授琼林库作坊判官。元和四年闰三月十三日终於辅兴里之私第。□十一月十八日长安县丞平乡小阳村，礼也。曾讳希，祖讳念，长子怀珍，次子怀宝。夫人孟氏。
（录自《隋唐五代墓志汇编》陕西卷第二册）
№元和０２０
【盖】
失。
【志文】
大唐五通观威仪兼观主冯仙师墓志铭并序　外侄孙前仆寺丞翟约撰仙师法号得一，长乐冯氏，赠工部尚书昭泰之孙，鸿胪卿绍烈之季女。并德著当时，才名冠世，徽猷彰乎国史，勋缀光於图谍，积善余庆，爰诞仙师。仙师禀岳渎之秀气，降须婺之星精，生自贵门，承资盛绪，风神清浪，淑件冲和，立志於虚无之表，迹於众妙之门，是以不夺其志，诏度兹观。至於放旷杳冥，澹然净默。精五千之玄理，明六一之丹方，聋俗津梁，道门领袖。若乃聪慧博达，贞固干事，心悬明镜，手运神筹。徒侣见知，众举当观威仪，固辞不受。大众诚请，由衷恳发，不得已□茬□，交罄竭之余，处虚薄之後，仙师於是提振纲领，纂缉隳□。数年之间，日新成立，创置精思院一所，再修常住一窠，当欲缔构之初，众人皆谓不可。仙师精诚已至，确乎不拔，曾末浃稔，归然以就。诸所营建，其功难纪，徒众赖焉。既而炼骨道成，玄根厌世，访蔡经於麻姑之侧，迎周穆於王母之前，俗累虽哀，寂灭应乐，享龄七十有一，以元和四年五月廿二日终於五通之玄寺。其年十二月廿五日法葬於小杨原，礼也。侄季贤等，追惠爱之罔及，切封树之有期，永怀慈阴，刊石为志。约忝□侄孙，偏承眷念，忍涕握管，谨为铭曰：
粤惟洪绪，奕叶腾芳，载诞威仪，冰质呈样。脱尘遗俗，师者法庄，栖心迹，虎龙章。立性恬澹，□祛名利，为有明哲，籍予纲纪。修缉观宇，扶持倾圮，劝善惩恶，慎终如始。密行＊＊，炼骨亭亭，虽曰有为，爰以不情。翕液饮霞，隐曜销声，厌彼人世，归乎上清。噫欤後嗣，仰思前绩，垂范尚存，法流是式。唯余仙窟，永幽宅，播美无穷，辨於贞石。
元和四年岁次乙丑十二月壬申朔廿五日景申翟约书（西安碑林藏石）
№元和０２１
【盖】
无。
【志文】
原文自左向右竖行。
维大唐光宅寺殁故□□和尚道广荼毗遗记自灵通五彩之梦，大教西流；秉法眼而无遗，禅灯东炷。远胜＊於达摩之祖，七叶传芳；授衣珠於贺宅之门，光流千祀。遂使心灯分照，密印相传，递代付授，以弘持遗法，利生而不断。我师太原一族之苗，名流王氏之子。分众流之一注，获千灯之一光。天宝九载应命代玄宗之朝，悟体知空，授秘契於己未之岁，加乃乘间气而挺生，应休明於像季，年当向立，厌嚣滓於建中之初；投簪毳门，绍传灯於像代。戒月交晶，频获圣威，惠初光忙，随机剖尺，投敬大圣，款愿从心，杖策化缘，利生关表。簪绂挹之而迁善，缁素伏美而钦风。去元和戊子之岁，春秋五十九焉。示疾同凡，注想安养，顺心正念，圣瑞迎神，趺座俨然，以皈寂灭。
虽惠命职於殊邑，全身再归於旧居。四众攀号，门人茹毒。欲使绵绵灵相，高标万古之仪；雕石勒铭，记千载而不朽者也。时元和五年岁在庚寅，律居太簇，日届壬寅，记不朽耳。
京兆府云阳县金龟乡石洪里集阳村神追兰若。
（录自《隋唐五代墓志汇编》陕西卷第四册）
№元和０２２
【盖】
大唐故郑府君墓志铭
【志文】
唐故□□崇陵挽郎荥阳郑府君墓志铭并序　朝散大夫守太常少卿上柱国赐紫金鱼袋河东裴次元撰君讳绍方，字统正，荥阳人也。自郑伯受封，因地命氏，祚既繁衍，世修婚姻，焕为革宗，代有清德。七代祖先护，魏中书令□襄城公；由是称襄城公房，挺为着望。高祖乾瓒，皇京兆府金城令，生监察御史、随州刺史元久；随州生皇鸿胪寺丞、赠左赞善大夫景之。赞善生烈考皇尚书仓部员外郎澍。君即仓部之元子也。生而多疾，长而徇性，以适意为道，以守常自颐，故不屑屑於贫贱，不遑遑於荣利。年迈三纪，乃常为旅人；鬓生二毛，而未解初服。洎德宗晏驾，山园礼成，择门子以执黼た，歌薤露而导龙盾。目为挽郎，君膺是选，俾有司五变早，许其入仕。君既登其籍，已逾三冬，未及释褐之年，遽兴游岱之叹。呜呼哀哉！以元和四年十二月廿五日寝疾终於予所居永崇里第，享年有二。以明年正月八日窆于万年县龙首乡之孟村，从先府君之茔，礼也。呜呼哀哉！君伶俜单绪，棣萼早凋。门袭簪缨，不享代耕之禄；躬承宗祀，且无主祭之孤。人之艰殃，曷甚於是？岂天付之薄而庆不锺耶？茫茫苍穹，不可测已。君之女弟早岁归我，与子姻好，年序滋深。予当作合之初，君实遭家不造。迨予筮仕之日，员来依我之居。荏苒星霜，二十余祀，有无均济，甘苦必同。洎予立□□朝，方期绶带，奄先朝露，深用悼怀。予之室家，痛深手足，进泪襄事，执礼适宜，予抒辞，置披泉户。铭曰：
国东郊兮川原长，坟翳野兮丘垅荒。凤楼龙踞起高岗，龟言著告开玄堂。前山左水烟月苦，岁往年来松柏行。于嗟郑君居此室，固体安神千万霜。
【志盖背面刻文】
元和九年，君女弟河东县君之夫河东裴次元任三川守，哀县君孝思深至，愍妻□承家嗣绝，乃分清白之俸，用济窀穸之事。君从父弟□自长安迁神於兹。
以四月十九日窆君先府君归祖域於偃师万安山之南。勒於旧志，冀後可徵。呜呼哀哉！事惟必诚，礼无违者，于嗟郑君，此泉下。
（录自《考古》一九八六年第五期）
№元和０２３
【盖】
失。
【志文】
唐故鄂岳观察推官监察御史裹行上柱国元公墓铭并序　弟儒林郎前试太常寺奉礼郎仲容述维元和四年秋七月丁卯，唐故鄂岳观察推官监察御史裹行上柱国元公终於沔州官舍，享年五十二。以明年春三月庚申宁神於北邙之阳，□於大茔也。呜呼！至仁不寿，至贤不位，得非存者隐慝盈稔而神降之罚？俾艰难其生，哀号诉天，曾莫之生，痛乎哉！公讳衮，字山甫，仲容之元兄也。小有奇质，卓然不群。神清气和，骨秀容茂，□□□□，言必有□，未成章而行必可法，不学而立，君子伟之。六岁入小学，读孝经，至哀良□□□弃而不览。人问其故。对曰：详其义所不忍闻。七岁学论语，日读数篇。目所以睹必□其奥。未十岁通左氏传，十四擢明经第。贞元初，调补汝州参军事。时司计地官侍郎元公夙钦其能，辟为从事。未莅职，而元公以事左黜。梁洋连率严公震慕其为人，署观察巡官。既之府，仆射韩公全义表授试左戍卫兵曹参军、神策行营节度推官。贞元己巳，丁先府君忧，泣血柴立，逾旬绝浆。伏以太夫人在堂，毁不敢灭。既五载，选授河中府解县尉。虽官居僚任，而事必正中，冤诉必告於公，讴谣不称其宰。处下能理，时无比焉。秩满，寓居中部，从其宜也。今夏□廉使高平公时来牧兹郡，既至，上与公定交於□游之间，申知己之分。每立政行事，虽隶者无得闻而公与焉。无何，高平公自坊州镇黔阳，表授公监察御史行、黔中观察支使。元和二年，高平公自黔南归阙，公亦随之，策勋上柱国。又高平公作尹□神州，诏授万年主簿。未旬日，高平公廉察江夏，又表公复授监察御史裹行、鄂岳观察推官。高平公以公利用贞固，事无大小，悉以□□。公厚生惟和，处剧斯靖，故人仰其德，史称其贤。顷在黔阳及兹江夏，州牧有阙，必公领之，无言不行，无艰不济，所至有绩，又皆去思。遇疾终於汉阳。领州事也。夫人南阳张氏，故太傅卿礼部尚书献恭之次女。有二子，长曰ㄈ，先公而终；次曰倜，未能病也。有六女：长归释氏，次北海唐歆；三四初笄，五六方龀。呜呼！当启手足之辰，高平公深感平生，赠赙加等。夫人将权窆於鄂，而安家於荆。高平公戚之。时再从弟宗初从事夏□，高平公乃申命宗初，俾护丧归北。夫人领家卜居江陵，溯沿两分，存殁殊地，痛乎哉！呜呼！孟秋有丧，孟冬不闻，听乎人言，哀号制服，故不得谢恩旌麾，亲护丧事。呜呼！非高平公有始有卒，则北邙之阳，无新陇矣。痛乎哉！元和五年春二月戊子，宗初护灵自夏□。仲容奉太夫人之命曰，卜宅克日，称家薄葬，人固不非，乃授方石，俾纪式德。少子不敏，敢铭寿堂云：
於昭烈祖，帝人中土。景穆不，终於储副。京兆克生，为国之桢。莫之与京，代场令德。周公以还，瓜瓞蝉联。公侯比肩，德音孔宣。至於龄昌，仕於圣唐。发言有章，□思不□。人□□□，位小才人。作於庐，庐人是赖。德之清纯，在若有君时命不伸，河阴长民。□□□英英，与时作程。以仁佐贤，万物由庚。
高位未登，景命已倾。丹烛归，北邙故茔。千秋万古，□夜□□。呜呼哀哉！（录自《洛阳出土历代墓志辑绳》）
№元和０２４
【盖】
故张君墓志铭
【志文】
唐故清河张君墓志君字仕济，望本清河，出於范氏，因祖迁□，遂居江左，今为润州丹徒县阳乡通仁里人也。召即处士岐公之子，连萼七人，君其仲也。聪敏孝惠，耽博诗书。因学或劳，遂遘徵疾，遍寻医术，有殛无瘳，珠玉忽沉，风烛斯逝．以元和五年四月廿八日终於扬州江阳县崇儒坊之私第，享年廿有二。慈父恸哭，兄弟悲伤，割爱号兆，感切行路。呜呼！既从大限，宅兆有期，即於其年五月九日卜葬於杨子县曲江乡东五乍村鸣雁里之原，礼也。恐陵迁谷徙，海涨成田，刻石斯文，式表泉户。铭曰：
苗而不秀，今有矣夫，□□□□，□□□□。
（扬州博物馆藏石）
№元和０２５
【盖】
大唐故张府君墓志铭
【志文】
唐故元从奉天定虽功臣定远将军守左龙武军翊府中郎将兼右羽林军通直上柱国清河郡张府君墓志铭并序　　乡贡进士彭城郡刘冲玄撰并书道与性和，必滋於茂行。才能知变，固宜远成嘉绩。人伦鲜有备举，具体者贵之。则我榆林公布兼於此。公讳涣，字涣，即汉少傅留侯之裔也。洎俊五运序行，邦家多故，迁播旧土，因业於外。今为京兆人矣。冠冕益称，地气斯在。大王父志稽，皇游击将军、左清道率、赐紫金鱼袋、上柱国。王父守信，皇昭武校尉、守左武卫左郎将员外置同正员、兼内供奉、上柱国。烈考坦，皇宝应元从功臣、兴元元从奉天定难功臣、镇军大将军、行右羽林军将军知军事、兼御史中丞、南阳郡邓国公，食邑三千户、上柱国，余如故。世纂其庆，源流灵长。金章嗣服，铭勋绍绪。非国之化昌，讵得生奇秀。公即中丞之嗣子也。幼冲惠敏，风格异伦，环姿立，端简泓量。睦族类以和，师友道以长。问望不愆，克承其休。可谓履霜冰性。好讲武，妙得深旨，艺专万敌。投迹戎旅，展其所尚。历参军府，时誉昭闻。上嘉善有素，累降恩宠。翼成师长，位登独坐。职助分阃，庆有余也。
兴元之岁，国将警难。德宗驾幸奉天，时公烈考，职司近卫，不渝其教，执勺而从。後长安克定，再还京师。帝乃钦哉，有新班邑。公承厥绪，永保其休。夫海阔而源长，山高而荫广。立身从宦，参历五朝。弱冠章金，位登四品。氵位官兼职，公独有之。克孝承家，无坠先人之业。尝谓周书大诰曰：予有後，不弃基。
是吾心也。怀土重迁，非吾志也。所以将此列为己任。固则生业永以公居，黍稷常以公获。库无疋帛，廪有余粟，国人善之。可谓公之孝矣。呜呼！荣乐方扇，虽承显庆之余，年寿有终，难脱阴阳之寇。以元和四年十二月廿二日寝疾薨於长安修德里之私第，享年五十有八。二司追慕，痛祸及之元良；两府凄伤，怨神罹之明德。夫人汝南县君宗氏，服大家之训，配君子之德。不享偕老，空承素风。
怨鸾影顿孤，念宾敬何及。元子太素，前太庙斋郎。次曰太余。次曰太贞。季曰太言。诏回授一子出身七品上叙。并持行孝道，泣血苫庐。有慕曾子之风，无坠先人之典。以元和五年八月四日，宅兆于万年县凤城东长乐乡青龙原之先茔，礼也。呜呼！松贾将列，垄隧终古。想像游魂，依然在目。冲玄词非体要，敢当所请，详具前烈，直纪其事，染翰书叙，志於泉扃。铭曰：
德发汉初，光传晋代。由古及今，有能俾。癸亥枭群，紊乱天道。执勺而从，惟我烈考。氛既除，大勋已袭。天监厥德，有斯班邑。化津滂流，洎於翊府。脉通林宿，深而有矩。佩金绶紫，我则有之。达哉羽卫，猗那此时。忽惊大梦，无恨冥魂。尊己爱子，怀念谁谕。元龟启吉，将赴玄宫。丹引车，凤城之东。泉门寂历，垄月光茫。千秋万古，松柏青苍。
（录自《隋唐五代墓志汇编》陕西卷第二册）
№元和０２６
【盖】
大唐故崔府君墓志铭
【志文】
唐故博陵崔府君墓志铭并序　外弟河南哥舒亘撰有唐贞士曰博陵崔君讳慎思，字茂冲，博陵人也。五代祖讳仁师，相国安平公。高祖讳挹，户部尚书，曾祖讳泌，刑部员外郎。大父讳讵，户部郎中。烈考讳密，广都县尉、臧孙茂烈，代有後於鲁邦；陈清规，家傅声於魏室。君袭懿范，少为闻人。早获天爵，不急时禄。好古嗜学，穷文极奥。乡荐十上，不登甲科。何天之不与善甚耶。□颜子虽无禄位，百代以为贤人；贾生自负文章，富时□非达者。今犹古也，君同域欤？然就积德而不寿，累□而无嗣，使庄周观□，亦其怛乎？以元和五年二月十七日殁於长安延里李氏之庙舍，享年五十四。六姻相吊，相顾失声。将百其身，恶乎可赎！夫人陇西李氏，昼哭奉丧，用卜兹宅。
以其年八月十六日，葬於万年县长乐乡先茔，礼也。外弟哥舒亘、外甥常益，以虞陵谷，遂铭寿宫。铭曰：
神不辅德，天不佑仁，哀哀吾兄，与颜同尘。天高莫问，神幽莫询，徒将与归，＊泪伤神。
（录自《隋唐五代墓志汇编》陕西卷第二册）
№元和０２７
【盖】
失。
【志文】
唐故伊川府长史郑府君夫人安定胡氏墓志铭并序　乡贡进士张仲复撰呜嘻！天地之初，迄乎圣代，文德列于青史，武略成其茂功，破灭妖气，扶持社稷者，不可尽纪，其徒实烦者矣。公讳芬，荥阳郡人也。曾祖崇寂，顷遭离乱，标奇异乡，遘疾忽临。终於都洛，权葬于伊川之乡原也。祖婆安定皇甫氏，终於西秦，权葬於京兆之乡原也。孙即克忠克孝，痛切神理，标零而未尝息也。
先府君即原其遗著，声誉可遵，或纵六辔於寒空，或应九徵於魏阙。汉朝则辅佐於邦国，晋代则名烈将军，邃乎之杳冥，每省躬於逾励。尊卑虽序，升降不恒，言而必信，理业惟勤。嗟呼！泰终遭否，利往逢屯，哀疠忽临，气力云谢。以贞元二年十一月十一日寝疾，终於里之私第，享年有三。卜葬於河南县乡原之侧也。胡夫人则柔姿素洁，峻节霜标，用佐贤良，期於偕老，忽斯祸，祸乃降灾。
缅想齐眉之欢，顿益磨笄之叹。呜呼！福善不永，凋殒泉台。以元和五年六月一日寝疾，终於万岁里之私第，享年七十有二。嗣子号天而泣血，气绝而涕零。胡天降灾，冥寞何知。野树萧疏，玄堂悄悄惶惶焉。云矣丧失，不可复见矣。以其年十一月十二日，迁神合於先茔之礼也。公镒即先府君之嗣子也。公文行素直，忠孝承家，出佐轩，长孤台鼎，居守擢用，奏授品璋，即东都留守也。俄转徐泗节度。随军主守，元戎夺情，改职迁授讨击使。璋服变易，即文武不坠於地，有武有文，公之德也，公之谋也。虑陵谷推迁，用勒贞石，为志不朽。其铭曰：
悼人士兮有始右终，嗟悲壤兮冥寞难穷。魂兮魄兮何所游从，宗兮戚兮泣望孤松。
（录自《隋唐五代墓志汇编》洛阳卷第十三册）
№元和０２８
【志额】
大唐故郭府君墓志铭
【志文】
大唐故东都畿汝州节度先锋兵马使兼押衙充阳翟镇遏兵马使中大夫检校太子宾客合浦郡王太原郭府君墓志铭并序　　故吏判官登什郎试同州司马骑都尉陈颍撰公讳超岸，字，其先太原之茂族，为汉魏英，晋宋衣冠，世不乏贤，代袭簪组，俱以国步多难，士庶流移，寄家河南，因附贯於汝州叶县人矣。曾祖讳礼，祖讳俨，烈考不仕。公风神魁远，德量清高，赴虽奇谋，临敌果断。早岁以良家子从戎，誓展诚节，必除蜂趸，屡涉风沙。饮舆以甘旨无亏，戎幕以勤王不倦。
自建中末，淮右阻兵，逆臣构祸，贼将暨晃，侵我王畿。公当汝州大将，守镇襄城，怀愤激之心，聚忠义之士，招抚数县，屯营五千，身陷贼庭，心归魏阙。国朝以工部尚书哥舒公按节东讨，公乃潜通间谍，导引官军，元戎制胜，擒将汝坟，公之展谋。夺垒襄野，同时双捷。疲民再苏，锡赍荐临，纶诏稠叠，不卖卢龙之塞，功高白马之围，官授游击将军，守左金吾卫大将军，试太常卿，充节度先锋兵马使，进封合浦郡王。属希烈枭首，封境谧清，赏德酬勋，加中大夫，试殿中监，充襄叶两县缜遏兵马陵。招化氓俗，训练锐兵。东都留守崔公听公之善，任公之才，改署阳翟镇遏兵马使，诏加检校太子宾客。公乱能驱暴，静可安人，训育全於义方，背娶荣于中外，丹诚尽上，孝行终亲，既寿且荣，目无恨。以元和三年正月十三日寝疾，薨逝於河南府阳翟县文信里之私第，春秋七十有五。夫人弘农杨氏。谢女风规，蔡家文史，闺门令范，亲族仁贤，哭来周丧，亟淹羸瘵，以其年十一月十一日终，享年五十有七。嗣子从素，莹然片玉，挺拔寒松，公才不坠於弓裘，好学颇闲乎诗礼。追攀泣血，岁月居诸，遂择元和庚寅岁戊戌月庚申日，合於阳翟县麦秀里西北原之礼也。呜呼！功成名遂，其生也荣；女事男婚，其死也休。保松柏於九原，传血食於来系。颍门拦故吏，从事始终，才拙见愚，难书盛德，刊乎贞石，用表千秋。铭曰：
英髦济世，忠义竞存，临危展策，破敌摧锋。柳营上将，茅土兼封，芳名不□，泉台几重。其一。乘时拯溺，释难解汾，气雄王霸，瞻大道□，功劳百战，不顾殊勋，白头部曲，犹哭将军。其二。生兮保荣，殁兮保灵，佳城寂寂，寒松青青。□枝转茂，明德惟罄，平生壮气，犹闻虏庭。其三。
元和五年十一月廿三日建。
（录自《隋唐五代墓志汇编》河南卷第一册）
№元和０２９
【盖】
申屠君志
【志文】
唐故处士申屠府君墓志铭并序府君讳逸，字庭光，其先西平人也。承神农之苗，子孙分散，世居西河，属多虽落流，今为太原祁人焉。本姓姜，康王之代，鄯州刺史申屠叔敖之後，至周狄为郑大夫，汉文嘉为大丞相，绵历晋魏，世不乏贤，礼乐弓裘，备列前史。曾高已上十余代，为龙为光，令闻令望。祖君行，父承祖，并璋特达，不重荣名。
府君器宇宏逸，雅量弘通，黄金重诺，白无玷。花朝月夜，多随剧孟之游；席地帷天，自得刘灵之道。王康琚返招隐云：大隐隐朝市。斯言信矣。乌呼！昃离西暮，逝水东流，贞元十五年六月五日，卒於祁邑，春秋七十有四。夫人王氏。
黄裳元吉，中馈宜家，妇德有融，母仪无替。君有二子，伯曰义涉，次曰江海。
孝诚克著，追远情深，式遵月穴之仪，敬展终身之孝。以元和五年十一月廿九日，迁窆於祁县东五里新茔，礼也。词曰：
唐山北峙，汾水南流，于嗟哲人，奄此荒丘。草露朝泣，松风暮愁，佳城郁郁兮三千岁，暑往寒来兮春复秋。
（录自《隋唐五代墓志汇编》山西卷第一册）
№元和０３０
【盖】
失。
【志文】
唐故朝请郎行扬州海陵县丞刘府君墓志铭并序　朝议郎前行许州许昌县尉薛成撰有唐彭城刘公，摄里时乖，膏盲迷复，遂寝瘵於长安，以元和五年十一月十九日终於金城里私第也。呜呼哀哉！如何昊天不悯，丧我明哲。公讳溢，其先自有周封为姓族，分枝并叶，因以茂焉。曾翊，祖玄敬，志颐慕道，不几名宦。父彦期，性习武艺，雄镇边隅，授左武卫将军，并淑慎贞固，乃神化於异方，礼则敬时，爰光楹序，则京兆三原人也。公□弱□，出身入仕，历官数政，比者趋屏浙东，方面不以才鄙，宾业特举，充随军兼温州永嘉县尉，旋迁海陵县丞。清干守志，勉树佳声，离任西归，人吏号送。天不增善，追逝而殂，享龄五十有五。
爱子三人，炼、、锡，号洒泣血，孝乎惟孝。夫人广平宋氏，及长九房潭，皆议成窀窆。即以其年十二月廿四日宅兆龙首，创茔之所厝。乃为铭曰：
彼美刘公，含章而通，邪不忤直，纪纲是宗。从政务理，保家以容，温州声震，德播海陵。隧路一启，玄台永穹，封同偃仰，地比佳邑，呜呼终此，寂寥奄空。
长子炼书（西安碑林藏石）
№元和０３１
【盖】
有，失记。
【志文】
唐故前守右卫率府翊府翊卫吴郡朱府君墓志铭并序前太常寺丞东平吕萧述公讳正则，吴郡之令族也。自高阳氏之後，锡地封邑，汉楚而还，鼎锺相袭，故汉魏之书，皆有异传，今即略而不载，是刊繁文，徽猷不坠，昌胤永远。曾祖光礼，祖俨，父道，雄才郁郁，明德葳蕤，社稷之干器，廊庙之仪范，咸以志大节高，无闷林薮，白酒素琴，于以自得，名声不振，籍没有唐。逮公之令望，亦遭时不周之士也。公学无常师，毓质天地。端贞之竹箭为公志气，凄清之寒月为公风姿。道合於一言，指期於千里。□然孤待，人莫之知。太夫人眉寿在堂，公彩服增洁，仁孝友悌，备贯古今，消息乎时。膺彼推择，历职盐铁十有余年。
议一事抗直不回，逮一课群雄耸听。果以耿介迥状，未偶知音。骚人之咏聿兴，淑夜之琴已矣。惜哉无成，弃世长往。以元和庚寅岁秋八月六日寝疾，终於扬州海陵县常乐坊之私第也，春秋五十有二。弟正雅，琼实瑶英，令问令望，不惭□□氏，无鬼於荀家，景行高山，恭睦温克。痛手足之湮沦，顾形影以□泣，自谓曰：吾东西南北之人也。比□□□□从宜，星分茔域，今叶吉蓍龟，爰树松贾，以辛卯岁春正月十一日，悉改葬於郡之东北大宁坊之平原，礼也。公亦随窆於封域之内。地列序位而有经，固无□於迁变。有子惟、泛等，年尚童稚。惟聪明，居□及仪，哀不失节。萧久揖清规，备承徽誉，惭非作者，文累嘉德，怆□有感，遂述於铭。词曰：
当暑清风，秋天月色，祛炎破昏，方君令德。□□何寒，幽明难诉，圣贤病诸，浮生薤露。怀宝迷邦兮剑沉水，获麟掩泣兮长已矣。泉门□□兮松柏深，日暮萧萧兮悲风起。
（泰州博物馆藏石）
№元和０３２
【盖】
大唐故崔府君墓志铭
【志文】
故左羽林军胄曹参军崔君墓志铭并序　范阳卢从偃述公讳，字子纲，博陵人也。其先锡土受氏，为天下令族。绂冕蝉联，璋耀，载在史谍，此不书。曾祖知温，皇兰州长史，赠陇州刺史；祖如璋，皇徐州符离县令，赠兵部尚书；皆有馨德懿行，庆傅於子系。父宽，皇太常少卿；和茂积中，秀气发外，为当时之英。公太常之元子也。清标王立，默识渊沉，仪表有先父之风，智略推後来之彦。宗党称其贤也，朋友敬其信也。以门荫补弘文馆明经，释褐授左卫率府录事参军，调集转左羽林军胃曹参军事。以元和六祀秋七月旬十月二日疾，殁於上都常乐里，享年卅七。呜呼！神骥始吐，方骋云衢；青屏新砺，可断犀兕。胡骏足踣而利锷折，凡我志士，得无痛惜乎！以其年八月廿二日归葬於万年县之毕原，新茔，礼也。有二子，长曰敬文，年当幼学；次曰敬玄，才始四岁；呱呱号啼，哀极无节。父子之性，燕於生知。恐陵谷隆，余为志。铭曰：
粲兮门子，宛兮吉士，温然如玉，琢而成器。为瑚为琏，是珍是贵，未为国用，天何委弃？青乌叶兆，从九原，守道令终，不鬼去魂。志于泉户，垂裕子孙。
（录自《隋唐五代墓志汇编》陕西卷第四册）
№元和０３３
【盖】
失。
【志文】
唐故朝议大夫同州长史骑都尉阳紫金鱼袋天水赵公墓志铭并序东海徐孝友述公讳晏，字栖玄，汝州梁县人也。伯翳赐姓於赵城，因命为族。洎历诸有国，贤豪卿相，继踵而立，晖映吏谍，代不绝书。曾祖良瑗，皇博州长史；祖晔，皇定州司马、兼诗御史；烈考齐，皇朝散大夫、济州别驾，簪组蝉联，轩裳赫弈，佐以军法，尚纡獬豸之冠；分之半刺，出拥韫之乘。公夙禀儒行，素承胄裔，文铿金石之响，武尽狐矢之妙。谋可以摧凶丑，忠可以翊圣明。是以中司殷公，籍智略於前；居守韦公，获腹心於後。振芳尘於桂管，成美绩於洛师。纷纶葳蕤，不亦之盛。自初筮仕，止於终秩，授折冲於来公之幕，历典军於彭王之府，任郡丞则光凌三辅，列题舆则政傅百越。加以环伟博达，荐用交驰，皆以才升，岂唯恩奖。呜！未臻剖竹之命，俄缠封树之，海内知者，孰不痛心。元和六年七月七日寝疾，终於吴郡释菜里之私事，享龄七十四。越九月十日，权於武丘北原，宜也。夫人上党宛氏，魏州朝城县丞曦倩之女。启兆和鸣，宜室宾敬，礼崇二姓，德冠六姻。嗣子土元，左卫兵曹兼飞骑尉。次曰士和，曰士平，专经体仁，珠玉相映，早登宾奠之礼，式昭青紫之庆。令孙宏，如祖之闻望，得凤之羽毛。
长女适左千牛卫长史归恒。门清地高，玉润兰秀。幼女尚笄孺，琼华婉娩，淑慎必闻。噫！士元衔恤在疚，乐乐棘心，号恸一声，下彻泉户，奉弓裘而罔坠，哀弟妹之孤藐，主办丧礼，必亲必躬；扶杖而前，词旨凄默。纪先人之德行，见斯文；议陵谷之迁圮，乃刊贞石。铭曰：
和气，诞膺哲人，肃穆仪貌，光扬缙绅。其一。武挺英略，文铿妙术，雁落周弓，鸾迥彩笔。其二。逝波东注，夕照西沉，凄凉馆舍，寂寞人琴。其三。灵魄既迁，玄宫乃建，雅范清规，长贻後彦。其四。
（录自《隋唐五代墓志汇编》洛阳卷第十三册）
№元和０３４
【盖】
唐故董府君墓志之铭
【志文】
唐故左神武军大将都知元从奉天定难功臣宣威将军守左金吾卫大将军陇西郡董府君墓志铭并序　将仕郎试宣州南陵县丞李遇撰　朝请大夫试太子左赞大夫上柱国米少殷书并篆额公讳希逸，字ど则，京兆万年人。其先出自<风>叔之裔子董父，实性好龙，帝舜之代，嘉之，因得氏焉。晋有狐，秩称良史。汉有仲，官至江相。厥後或公或侯，史载华胄。今阙而不录。公曾祖乾宝，皇才高德著，位极题舆。祖彦瑰，皇英雄果断，官尊茂宰。父游岩，皇文武兼济，功冠当时。破猃狁则克清泰阶，擒虏戎实功业归最。年代虽邈，令望犹新。惟公弈代生，杰立人表，雅量高远，贞明保和。业不以修而全，知不以学而得。尝叹日岁不我与，焉能尽瘁於笔砚乎。
遂卷秩投笔，奋衣从戎。亲执戈殳，以警环卫。有忠主爱亲之美，无夸毗面柔之嫌。经济思拯於国艰，昭宣恒守於王度。洎建中祀，属Г竖淑扰，銮舆省方，公志怀忧国，一临危致命，锋刃之下，功必先书，箭几及身，不敢言玻及氛既殄，中外无虞，士马闲闲，公之力矣。德宗怀公之功，赐左神武军大将及都知事。心膂之任，为爪牙之寄。人望弥重，功勋益崇。遽捐真食之欢，旋发两楹之叹。
以贞元十四年正月廿五日遘疾终於延政里之私第，亨年五十二。夫人陇西李氏，自丝萝无，鸾镜停窥，思窀穸之同归，囚昼哭而成病，以元和六年四月廿日奄逝於私第。遂以其年冬十月十二日迁府君之灵，合於龙首原，遵周公之礼也。
嗣子宇，左武卫仓曹参军，次曰叔文，丹州通化府别将，次曰叔和，右内率府仓曹参军，次曰叔弼，右内率府仓曹参军。并柴毁泣血，哀过其礼。痛问安之无日，悲泉壤兮有期。不刊贞昏曷旌幽隧。铭曰：
赫矣府君，邦国之彦。风规凛然，声政弥善。见义能勇，输忠竭诚。出侍銮驾，人卫亲营。敬主爱亲，实为双美。善必推人，过皆归己。茂木方盛，繁霜早零。如何锵玉，忽奄泉扃。峨峨淑媛，俪族均徽。永言窀穸，生死同归。合葬非古，周公之代。慕往疑来，然如在。需车辕监，丹悠悠。松风暮忉，陇雾朝愁。瘗泉路兮毕矣已矣，振令名奚千秋万秋。
（录自《隋唐五代墓志汇编》陕西卷第二册）
№元和０３５
【盖】
失。
【志文】
故汝南郡君洛阳宗夫人墓志铭并序□德虽明，必承显庆；三从克著，必绍名门。慈听备焉，夫人保此。夫人即东周王之裔也。洎後历象代行，光阴序运。邦家多故，避地迁居。今为京兆人矣。
令淑有闻，幼闲礼则。天假其态，地气斯存。大王父荣，皇婺州集马□。□父奇，皇朝任苏州别驾。烈考秀，皇庆州别驾。夫爵禄隆杀而有时，旌善汪洋而积习。
故承家绍邑，咸树休风。夫人即别驾之长女也。育自重闱，长由贵户。贞名夙著，贤德幼彰。礼制从人，纳於君子。克勤家训，妇道不亏。孝顺姑章，母仪可纪。
六亲肃睦，九族怡和。时誉昭明，升闻於上。我皇眷德，嘉叹良深，特降鸿恩，锡兹荣邑。夫人承其睿奖，可谓家珍。故富贵由是而克昌，代业因斯而炽盛。终期奠盎，只事蒸尝。天胡不仁，降兹凶戾。己丑之祀，吾君不幸先薨。鸾影俄然顿孤，宾敬念之莫及。夫人不渝明教，志悼哀诚，日月既而有时，是自营其葬礼，制度襄事，丰约叶中。及其住送也如慕，其友哭也如疑。归於凶庭，虞奠既毕，携其遗爱，还处苫庐。哭泣无时，裳不脱。持服未几，孝德彰闻。国人嘉焉。
而夫人有能此者。呜呼！上玄不悯，衅此贞贤。虽承积善之余，年寿有之修短。
以元和六年正月廿一日寝疾，终於长安修德里之私第，享年五十。夫人有三子：
元子太素，前太庙斋郎。仲子太贞，少子太言。诏回授一子出身七品上叙。并居丧得礼，孝道无亏。窀穸难任，倚庐衔恤。以其年十月廿四日宅兆归於万年县长乐乡青龙原先茔亡夫张之坟，礼也。呜呼。松贾时列，荆棘闩臻。恐代变谷迁，勒石为纪，以徵其地。铭曰：
月殿之仙，降生寰寓。四德惟彰，三从克著。发源东周，播居西汉。令淑有闻，孝敬称赞。爰自掾青，洎於佐庆。秩秩，咸标至政。幼育重闱，长事君子。尽节姑章，和睦娣姒。惟彼之松，类此之穴。我皇眷德，列邑封荣。从人之贵，自己之门。白玉高堂，母娱可尊。何图吾君，不幸光逝。痛惜之深，谁怜割爱。晷运虽迁，疏衰未阕。天明降祸，罹其贞洁。乃卜元龟，吉辰将葬。归先茔，张夫之圹。蔓草平原，复归天土。苍苍墓贾，从兹千古。
（录自《隋唐五代墓志汇编》陕西卷第二册）
№元和０３６
【盖】
失。
【志文】
唐故张公夫人成氏合墓志铭并序南阳张公，讳庭芝，字庭芝，汉丞相留侯之孙晋司空张华之後，门传□印，代有鸠金。曾祖贞，信州司法参军；祖ê；父常眩公即常选之长子也。学该六艺，道冠四学。始扬乡党之□，终驰□朔之誉。雄才独步，美貌当时。伫云路而飞□，□缙绅而荣耀。自以五福不爽，百禄是乃，慕道空门，回心释典，寿终之年，□十有四，可谓侠庆所致也。夫人成氏，德高＊母，□□梁妻。鸾凤和鸣，宫商叶韵，比于夫年，寿□□□，时逢兵革，玄寝未营，每怀霜露之思，常负终□之戚。
今□店北，松柏方修，以元和六年冬十月乙酉，合于□城东北四十里之平原，礼也。嗣子靖，纪纲一县，牙爪六曹，凛凛风规，恂恂礼乐。不以才拙，相杖为铭，於墓门，以旌不朽。铭曰：
府君明贤，夫人令德，秦晋当年，礼仪不慝。乐往哀来，逝水无迥，闭佳城於永夜，同合於泉台。
（录自《隋唐五代墓志汇编》河北卷第一册）
№元和０３７
【盖】
大唐故王府君墓志铭
【志文】
唐故银青光禄大夫王府君墓志铭并序君讳俊，其本太原郡人也。官至云麾将军。府君近侍玉墀，履行无玷，谦和克慎，立信得中，温而有恒，敏而不娆。遐年虽永，厥善足凭；大禄未臻，冥期俄至。以元和六年四月十四日终於私第，春秋八十有三。嗣以长子恒，次曰忠义，季曰忠顺。孝理哀缠，晨昏乃缺。仰泣苍昊，追慕何偕？爰卜胜原，式建幽宅。以元和六年十月葬於京兆府万年县长乐乡寿春里先茔之礼也。庆於子孙以为纪，不以铭载，何示厥猷？乃叙今闻，记於贞石。铭曰：
王君善兮修厥身，德不孤兮必有邻。幽期逝矣□开闭，坟草生兮秋复春。
（录自《隋唐五代墓志汇编》陕西卷第四册）
№元和０３８
【盖】
失。
【志文】
唐横海军经略副使孙公墓志铭并叙　沧州录事参军李玄庆撰元和七年四月丁巳，乐安孙公终於沧州□□里之私第，春秋八。以孟秋景寅，於先茔，从宜也。高祖岳，妫州刺史；曾祖崇，常州刺史；王父，秘书少监、檀州刺史；父季，御史、摄景州刺史；盖比以神於长，惠以敷於下，斯政理可知也。公性与神明，志深坟素，文匪师授，艺亲生知。先使目之，嘉其茂异，爰自□子校，俾参郡寮，夙夜在公，进退□得千里，步武层台一□，诚哉。
加以韬略之运，弧矢之妙，戎车迁转，勋族联姻，二者备矣。胄将誊凌势举，忄好日来，众情□□，一旦中止。呜呼！人偕有此，公迫常情。元兄仲兄，往岁殂没，祚练缠□，公复云亡。高堂慈亲，当室孀妇，诸孤藐尔，号慕之□无从，哀可既乎？□□悼生□存，躬示丧事，野奠路祭，布於川原，斯乃见君奉上之节尽矣，亲懿之分极矣。玄庆维私之素，积恸兴铭曰：
片玉青荧，价掩连城，重岩□桂，芳夺丛蕙，持入献兮□逢楚王，□祟夏兮天降□霜。
（录自《隋唐五代墓志汇编》北京大学卷第二册）
№元和０３９
【盖】
失拓。
【志文】
唐故济阳江君墓志铭并叙济阳江氏，其先楚之与国，芈姓之後。楚之乙，汉之充，南齐＊，梁之淹、洪，隋之总、溢，贞观未涣，垂拱中融，皆以文行，得时显名，则江之为族也茂，而其源之所流也清且长矣。有裔系曰公俭，楚州安宜人。曾祖潭，不仕。祖文宗，滁州永阳尉。父泳，左金吾卫兵曹。君少而俊拔，材力过人，交结豪右，使气任侠。尝因暇日，兵曹诫之曰：我之族代有文人，尔不能修之而又坏之乎？君曰：
比者大人宽慈，愚不知，故谬其所为，今日承训，请退学矣。由是敛迹读书，非有命使，未尝出门。实数岁，业未大就。而天年不永，以元和七年七月廿四日遇暴疾，卒於京兆布政里，时年廿七。呜呼！道未知患不得知，既知之而又夭其生，不得行之，斯君子所以惜之也。死生之理，则固常耳。於死之十一日窆於长安县昆明乡龙首原之严村。其里人富春孙师让书石为志。云：
金光门出六里余，北折一里江君墟，西三百尺邻漕渠。男岑六岁未倚庐，女大二岁麻居。父祖哀哀反为孤，死生颠倒悲何如！（南京博物院藏石）
№元和０４０
【盖】
失。
【志文】
唐朝请郎前行陕州大都督府文学李瞻亡妻兰陵萧氏墓志　李瞻撰夫人姓萧氏，兰陵郡人也。门风奋扬於百代，家声籍甚於四海。□□弈叶傅芳，□萧□族，著在旧史，略而不书。远祖思话，仕宋为左仆射中书令。硕德祟勋，光於典册。曾大父廷载，皇州平恩县主簿。大父良玉，皇舒州太湖县令，赠秘书省著作郎。皆蕴德蹈仁，脱略荣利。虽位负其才，而庆锺於後。父曾□，任商州刺史。天授直方，性禀忠孝。清俭朴素，有古人之风。华省宪台，累连践履。蕴蓄利用，为国之桢。娶户部员外郎郑日华女。夫人即商州之长女也。温润禀之天然，礼度资其宿习。年十八，归之於我。中外乐得，酌为规范，辉映九族，邕睦闺壶，虽诗书所称，何有佳□。加以留心内典，洞识真宗，贵贱荣枯，恬然不变。呜呼！天与其仁德而夺其寿命。芳兰霜摧，明镜雾掩。以元和七年龙集壬辰七月一日终於商州官舍，疾也，享年二十三。有女子子一人，曰璎珞奴，年始四岁，虽未知礼，亦有呱呱之泣。亲戚百其冤痛，行路为之凄感。呜呼！夫人逝矣！我年长矣！孤苦余生，不如速死。待幼女之成立，寻夫人於泉路尔。爰以龟兆未从，不克归。以其年八月二十二日，窆於京兆府万年县义丰乡铜人原，盖权殡也。泣血抚事，衔哀直书。用纪日时，而藏之於墓隧云。铭曰：
天道福善，尝谓其然，徵之於今，一何谬焉！夫人积善，夫人修德，宜享百禄，斋考无极。何忽芳年，奄从颠仆。哀我余生，顾兹新坟。愿殒此身，於夫人。
（录自《隋唐五代墓志汇编》陕西卷第二册）
№元和０４１
【盖】
失。
【志文】
唐故云麾将军试太常卿乐安孙公墓志铭并序公讳岩，字岩，□先崆峒人也，徙家北燕，今为定州人也。祖讳庭，皇折冲都尉。考讳漳，皇翊府中郎将；武有兵谋，能破楚权。楚多霸略，而成□吴，衣冠相承，军映朝野。公即中郎之长子也。简操松倚，坚心玉贞，慎四知以诫躬，举三覆而明志。夙规＊宿，得议深明，出云者霜峰最高，＊天者秋隼下击，慢侯玉如脱□，瞻云物而自宽，治养从心，任志。□以日月逾迈，荣落相迁，长波暮□，□暗胡速？元和七年十一月十六日，奄终於恒府石邑县之私第，春秋六十五。
夫人薄氏，志持节行，如竹如松。诫子五人西业等，备矣凶礼，便取八年春二月十二日，窆於居之西南三里太平乡平原，礼也。恐代改移，刊石为记。铭曰：
恺悌君子，得者孔昭，随时隐见，任世迢遥。
天地何昧，松篁忽固，川既东□，日将西□。
夜月沉光，朝云寡色，□子哀哀，血泪霜臆。
（录自《隋唐五代墓志汇编》河北卷第一册）
№元和０４２
【盖】
大唐故宗府君墓志铭
【志文】
唐故南阳处士宗府君墓志铭并序名山大川，骘生贤哲，毓气赋命，则有修短矣。府君因官上家，而此家焉。
世振清徽，日甚高价，源臣引派，推为茂族。王父冲，皇邢州尧山县丞；一登黄绶，三载清风。考祥，不仕，竿占淇水，云卧箕山，汉室急贤，徵而不起。府君讳惟政，字惟政，其先即周卿宗伯之裔，凭行义立节，以诗礼检身，力尽临池，二王□□，势欲搏於霄汉，无何中於寝疾，享龄廿有九，去贞元五祀六月十六日，奄为归人於定府唐县汉封坊之私第也。於戏！孀妻昼哭，毁桃李之春容；嗣子主丧，伤髫发之初岁。顷属时月路塞，烟尘屡飞，乃权瘗邑之阴郊五里育山之右。
蔓草邻骨，陇树成ㄆ，虑风雨所耗，历日月居诸，以元和八岁春季月上旬七日，草葬於中山东麓，放水西偏、速之青乌、修之奠、俯县西北三里之原，礼也。
高堂老亲，过年八十，倚门之望久绝，送葬之晨暂睽。府君有子，一曰敬仲，文林郎试左率府兵曹参军；负阮之才，积高柴之孝。府君有令弟二，一曰惟清，太常寺丞；次曰惟明，云麾将军试殿中监；并修身慎行，文武兼济，哭云鸿行断，无重续之分；痛棠棣花落，无再上之期。远怀霜露之思，力具涂刍之礼。或恐节同时异，物是人非，采片石於他山，旌九泉於长夜。其词曰：
应代降贤，有花无实，百龄终数，二竖成疾；伤身後兮有稚子唯一。冥冥北极，杳杳东川，道路未得，岁月从权；卜宅兆兮灵其迁，千秋万古埋穷泉，难诉天。
（录自《隋唐五代墓志汇编》河北卷第一册）
№元和０４３
【盖】
唐故夫人段氏基志铭
【志文】
□□□武军节度征马将云麾将军守左金吾卫大将□□□中监封太原县开国男食邑三百户王公故夫人武威段氏墓志铭并序夫人其先郑恭叔之後，洎武威得氏，簪冕联绵，故西秦有海侯深，南有徵君懿，玉叶茂盛，虚源派深，清华一门，忠义□□。定州刺史祟，即夫人五代祖也。食莱於博陵，子孙因而家焉。今为义丰人也。皇祖日新，硕门传庆，克生哲人，天与聪明，郁为时秀；志好玩，毕富群书。养闲丘园，三徵不仕。父庭，袭先人之风，脱略冠冕；宇量沉远，□鉴通朋。修礼义以资身，履谦和而秉志。
夫人即处士之长女也。柔□□绚，柰敷荣。严训不坠於闺庭，芳风尤彰於内则。
В梅之岁，作嫔□门，主馈宜家，益见如宾之敬；朋诗阅礼，庶弘淑□之贤。岂谓风烛不□，元和八年三月廿七日，终於崇仙里之私第，春秋卅有九。呜呼哀哉！□□雨侵，茂月桂荣，宗姻怀仁，里挥涕。即以其年四月廿一日葬於府第西北四里永定之原，礼也。夫人有子六人，男四人：长曰再德，仲曰再□，□曰再立、再晟；女二人：十娘、十一娘，年俱幼种，遽锺偏罚，泣血相视，荼蓼居□，孺慕哀号，感深罢社。外王公礼同庐杖，哀异鼓盆，称家有无，竭营葬事，追其主祀之贵，备崇饰终之仪，纪诸贵芳，勒石玄壤。铭曰：
昭昭淑姬，穆穆令仪，既配君子，实日良□。主祀宜家，阅礼明诗，璋比德，容祉成规。逝水东流，落景西驰，九原长夜，终古伤悲。
（录自《隋唐五代墓志汇编》河北卷第一册）
№元和０４４
【盖】
皇唐故太常少卿崔公元妃荥阳郑氏合墓志铭
【志文】
唐故太常少卿清河崔公故夫人荥阳郑氏合墓志铭并序内弟朝议郎守河南县令上柱国赐绯鱼袋元辅撰夫人讳正，荥阳人也。昔平王东迁，郑武公有动力，叶於王家，宗姬分封，光甲特姓，後生播淑，千八百年。曾祖卿，皇朝宋州刺史；大父令，颍州司功参军；烈考光绍，江州司士参军；并守著婚，事等齐宋，故二代未显於官业焉。
外族卢氏，祖御史中丞贞烈公讳弈，有大勋节，铭於天宝鼎彝。相国元舅，实司庙器；馆甥贰室，礼视孩提。故夫人小字曰卢，从外亲也。年十有一，归於崔公。
崔公刑部尚书、赠太保隐甫之孙，河南少尹微之子，敬亲尊祖，故娶也。先德後言，先功後容。夫人以柔德纂功，佐舅姑，登宗庙者十二年。阅诗书，授琴瑟，进不屑於馈敬，退不黩於朝盈，可谓几十之容，斡其洪矩，降成妇顺，尊作母仪。
有子五人。长女适京兆韦词，先夫人七岁而殁。长男及第三男皆未名而终。第二男漳，前郑州参军。第四男庆。夫人自退事舅姑，十三年而昼哭，又十二年，陈衣寝门，诫二子曰：尔家上皆硕厚，可以立代，不为俗倾。吾疾膏肓，久乐俭薄，且处世已来四十八年，生已不然，葬何必备，敛形而已。竟夕终，时元和八年三月六日。於是孤子漳、庆等恭承慈旨，木摩而不饰，服具而不炫，遂以五月望启拭先茔，合於邙山。漳等以亲见铭述，是祈是用，宣扬鹊巢之德，式厚关雎之风。故衔哀铭其墓隧。辞曰：
懿郑女，伊崔妇，实坤容，谅天秀。屏簪珥，哀白昼，合黄垆，昌厥后。
嗣子漳书长城陈夷肃篆盖乐安孙济镌字（录自《隋唐五代墓志汇编》洛阳卷第十三册）
№元和０４５
【盖】
失。
【志文】
大唐故邵府墓宋威远军散将、前和蕃节度厢虞候、定远将军、右金吾卫翊府中郎将员外置同员、上柱国、赐紫金鱼袋、兼知府判官、中武卫将军邵迥岑，字岑，□为时生，略不世出，休声裕迹，历代不讵，公其辩也。是冠礼乐，必资中孝之门；英豪令望，多出公侯之胤。盖德之於公也，君臣道合，时及令会，久积元勋。忠存於功社稷，三代不士，闭关却扫，德性自过，雅望清规，风神凝秀，孝友於亲□。元和八年六月十一日遘疾於万年县祟道乡人也。一降其祸，寻医无功，至其年九月八日，年六十有六，葬在官之也。礼降斯祸，奄从风烛。何有金石之姿，无松柏寿？恺悌君子，其行可遵，其仪不忒，雅怀之说也。伏有三男一女：大男名士翰，男公建，男士詹。
（录自《隋唐五代墓志汇编》陕西卷第四册）
№元和０４６
【盖】
大唐故梁府君墓志铭
【志文】
大唐故宁远将军守太原府志节府折冲都尉上柱国安定梁公墓志铭并序府君讳朝，字朝，其先安定人焉；因祖考之业，迁徙京兆长安人也。曾祖讳成，祖讳镇，有禄无位，略而不书。烈考讳楷，性静冲敏，风骨奇竦、乡闾之中，出自人表，不幸早世，蒙贤之子。都尉公克绍棠构，忠孝可称，弱冠之岁，好韬黔之术，袭七德之雄，卓异不群。公因广德元年，山陵行从，及册立承忧，起家授漳州高平府别将。自敏发授职，更余一十四任。呜乎！天夺其寿，位负奇才，以元和七年忽瘿疾疹，八年五月一日，终於布政坊私第，春秋七十有五。公之夫人渤海吴氏，秀色天姿，令德坤假，风花异落，梧桐早凋，大历十一年十月一日先公而逝。今不附焉。有子五人，长曰重荣，昭武校尉、守京兆府常保府果毅；次曰重文，次曰重庆，次曰重和，幼曰重方；皆乐乐柴毁，泣血摧心，哀护丧事，仪以及礼。即以其年十月六日，迁葬於长安县龙首乡附先茔之礼也。恐他山海变，陵谷将迁，勒铭泉户，垂范长存。乃为铭曰：
猗欤梁公，道与天通，忠孝双美，久而益恭。言行无缺，万里钦风，居官秉直，侪流敬从。积善无徵，珠光夜沉，苍苍松柏，永播清风。
（录自《隋唐五代墓志汇编》陕西卷第四册）
№元和０４７
【盖】
大唐故马府君墓志铭
【志文】
大唐故扶风马府君墓志铭并序前试太子通事舍人姚逢撰府君马氏，讳倩，其先扶风人也。祖父以播迁去土，故近居徐州，今为徐州人焉。君幼知孝敬，长率仁德，居识时之否泰，出见事之荣辱。故不求贵仕，坐隐市朝。乐此寸心，毕吾天寿。贤哉！至乃适於四方，利有攸往。营陆买之业，以安其子孙；弘陶朱之产，以济其穷乏。乡闾赖其博施，郡国尚其风义。故享用五福，君获其四焉。呜呼！天地之大也，有盈虚之运；陵谷之形也，有迁易之期。
虞泉促西落之光，逝水起泉流之叹。修短之分，古今同悲。以元和七年秋八月寝疾，终於长安道政里之私第，春秋七十。明年十月，葬於万年县之长乐乡张受村，礼也。夫人王氏，先君而殁，窆於河阴，不克合葬，从古制也。嗣子士万，幼承君之善训，长率君之仁德。生则养之以礼，殁则丧之以哀，克令家风，以主宗祀，钦慎之志，贤哉孝哉！於是奉以日时，卜其宅兆，幽泉启隧，永安冥漠之魂；贞石刊词，用纪平生之德。铭曰：
负者近危，名者近辱，不贪不求，从吾听欲。贤哉马君，深见倚伏，任波行藏，令吾宗族。人之所争，义然後取，人之所急，义然後与。自南自北，或出或处，德及邦邻，道光行旅。积而能散，和而不同，施人无倦，在困能通。既分弱，爰及孤穷，亲朋感义，闾里钦风。尝闻善人，天福其运，今也则亡，吾所不信。故泉路迫，白日光尽，哀彼神游，才登耳顺。君有令子，嗣业其昌，君有令女，柔德其芳。爰封马鬣，式表龙岗，维观行而旌德，与地久而天长。
元和八年岁次癸巳十月庚辰朔十五日甲午葬（录自《隋唐五代墓志汇编》陕西卷第四册）
№元和０４８
【盖】
失。
【志文】
唐故徐氏府君墓志铭并序府君讳清，字思静，东海之郡焉。自祖偃公之苗裔矣，即廿四代孙，值永嘉之乱，子孙星散，诸郡而居，枝叶芬芳，百川虽会。於越州会稽县移风乡为桑梓。
祖宗□璀，虽不荣仕，土丰豪望，词笔若云，久为本邑府吏。立性秉直，百行无亏，系代相承，宗□和顺。自祖至孙，无遗十失之也。府君不求荣禄，闭门静居，谦□兮能省其身，恂恂隆道之德也。春秋八寿。贞元十七年忽因染疾，方药无依，即其年十二月廿二日终於泉壤。何期昊天，擗踊匍匐，泣血□□。岁无大利，权殡数年，惨烈风霜，□遵□法。府君□一男二女。男曰干，长女奴奴，次女李□□□余毒□□□夫人锺氏，孀过俭节，性澈寒松，揖抚□□伤於□□春秋有九，即元和元年降疾，至五月廿九日而终。然生怀结发之情，死同泉穴之室。呜呼！今克元和八年岁次癸巳十月庚辰卅日己酉吉辰，卜宅安厝，发故於旌善乡赵全村原，礼也。缘依祖氏大墓，岁远难明，乃为铭曰：
我生世兮能几时？受荣华兮岂与衰苦期！俄然四大兮不和顺，惚飘兮无所依。形沉魄散兮名不朽，千金黯黯兮归山双。幽坟尽志兮同一丘，永入泉台兮是长久。
（录自《隋唐五代墓志汇编》北京卷第二册）
№元和０４９
【盖】
失。
【志文】
故左千牛卫长史渤海高公合墓铭并序乡贡进士李说复撰并书维元和八年冬十一月日戊午左千牛卫长史氏捐馆舍于磁州立义里第，春秋四百四十五甲子，巷之居人，辍春相吊。三日庚申，殇□□阶，明月□中，葬我公於昭义县临水乡之西原，近先君□，顺我公之孝心，礼也。公讳承金，字承金，渤海人也。齐文宜帝都邺，子孙食邑於临水，遂徙家焉。周衰，齐主夏盟，高子实为宗卿。元氏□扰，天命文宣，爰革魏正。□□之後，宜乎咸祥克勤坠清修养丘园之□，以高尚为事。笑子张之干禄，□甯戚之饭牛，好爵莫得而糜焉。故天锺美於我公□□□而□□□而贞固□刀笔为吏，文而无害，攻书剑之术，□□有□郡以□闻，拜朝散郎、龙卫兵曹，迁左千牛卫长史。以□□为忧，告归中岁；嘉止足之□养老上庠。□□□□□□蔬食之乐，其道故□□□水德音无□。夫人□功苏氏，贤明淑慎，君子好仇，窈窕幽闲，□邦之媛。先公□年而殁，至是焉。有子怀术，兰州广武府果毅；心泣血，丧致其哀，追养继孝，葬之以礼。
惧岸谷将化，咨说复为铭，词曰：
石鼓耸兮铜台平，漳河曲兮滏水清。高标丘珑九原上，千秋万岁识佳城。
（录自《隋唐五代墓志汇编》河北卷第一册）
№元和０５０
【盖】
唐故李府君墓志之铭
【志文】
原文自左向右竖行唐故陇西郡李府君墓志铭并序长安沙门法颖文府君李氏，陇西之枝，讳潮，字潮。祖忠，考嵩，并窠宦於世，习古人之风，寿考林泉，称达者也。府君踵之，事逾於前矣。性和而平，心厚而质。处事不挠，居闲自怡，立身忠孝，理家恩惠，朋执谦信，庭训义方，乡党称贤，宗族归美，承祀奠祭，兢勤无失於时，有方於古人矣。至於徽猷事行，节义风规，略而不书，盖取其简易。元和八年癸巳岁积祸成瘵，药无能施。夏六月三日，殁於长安县怀德里之第，享年五十有七矣。於戏！有松桂之心，无龟鹤之寿，天不可问，于嗟命夫！即以九年正月十三日，葬於长安县高阳原胡赵村先茔之侧。前夫人车氏，贞元中先逝，蒙府君之送终，今夫人吕氏，扶疾护丧，承府君之遗□，哀毁过礼，斯情叵源。嗣子贤，哭无时，食忘味，杖而方起。次子兴亦然。有二女，长适周，次适女，哀思可绝。法颖述德刊珉，章府君之万一。铭曰：
恭维府君，陇西之李，弈叶流芳，簪裾降祉。德为时英，行椎仁轨，望如山，汪若水。一。恭惟府君，德茂兰薰，如金如玉，若桂若筠。无工无仕，□□有文，一身遗美，千载芳芬。二。於戏府君，与善何言，生（下残）无门。身随逝水，名字空存，孤孀恸哭，血泪（下残）遂旌幡，祖考之侧，高阳之原，清风白（下残）松柏子孙。四。
（录自《隋唐五代墓志汇编》陕西卷第四册）
№元和０５１
【盖】
失。
【志文】
河间郡太夫人宋氏墓志铭尝闻女德尚矣，美莫大於仁，唯贤哲妇称之寿莫远，其名不朽，负双美者难乎哉。则我太夫人兼之有也。夫人姓宋氏，京兆府万年县人。昔两晋中礼经废缺，置生员凡百数，身障绛纱，复传授周官学，号曰宣文君。夫人即宣文君十四代从孙之女也。至检校太子宾客兼御史中丞，讳再荣，位显於家，即夫人之先考也。
夫人德操贞明，姿仪□丽，雅有识度，言词可尊。克妇道，礼遵於肃恭；睦家族，事光□敬爱。顷自初笄，□每见而言曰：我女异绝，有继吾家晋代从祖始学矣。
不可□嫁与凡人哉。於是周□文武之士，一见彭城公刘氏议德信紫，王孙气雄射人世，必济家国艰危，英略莫测，靡不列军师成绩。宋公益敬而厚，曰：若刘氏论我女，我即嫁之。彭城公闻之，言知冠勇，己不豁难，义烈勋庸，诚实诚也。
冀不疑。方遣媒氏进金帛於宋公。宋公遂见休跃，诺而受之，笑谓妻子曰：我家事亦足矣。以夫人与刘氏生二男：嗣子郯王府长史，袭彭城郡王泰清；季子崇仁府折冲都尉泰谦。□□□戚之丧毁瘠，不胜之纟襄，孝为扬名，人感流涕。唐元和八年十月十八日卒於京师兴宁里之私第，春秋七十有三。九年正月廿五日即葬川东南万年县崇道乡界。龟筮未□吉未之合也。缅怀陵谷之变，式旌令德之铭，其文曰：
徽美夫人，时称之贤，四德永哲，七行哉宣。位坤降祉，履阴永传，克茂闺范，发辉人言。有典有则，无颇无偏，松贞淑质，烛谢明时。瞻娥不及，望甚母仪，薤歌流咏，玉筋空悲，佳城此闭，泉户何其。川阜代变，芳音不移。
（西安碑林藏石）
№元和０５２
【盖】
失。
【志文】
唐故右领军卫泾州纯德府折冲都尉太原郭府君墓志铭并序古之位以昭功，行以表德，苟德位之兼著，其难乎？曰：惟府君有之矣！府君讳韬，字宏家，本汾州人也。其先自周德休明，虢公封国，号郭声近，因而为氏。洎西汉裒公，以侍中称贵；东晋泰公，以有道推贤。盛德昭华，子孙承庆。
故及烈祖祟，以道济家邦，时高杰出。皇考讳期，以含真养素，乐道辞荣，爰暨府君，允膺宗德。幼怀贞亮，长遇干戈，至大历中，以武毅经时，事昭义□先仆射嵩，作镇漳南，保宁河朔，除戎伐叛，累效勋劳。连帅嘉之，寻奏授右领军卫泾州纯德府折冲，奖忠勤也。於时属两河无象，封略犹虞，公遂怀厌世之谋，不食诸侯之粟，退身安命，七十三年，不幸以元和九祀二月廿日寝疾，言终於路之私第。呜呼！公之先夫人申氏，皇故徵士之第七女也。以柔明婉懿之德，来嫔有道之家，履义执笄，三十余载，以贞元廿一年正月廿五日，先终於公之室，享龄六十有一。於戏！公之自兆倾梧之灾，尤感祀先之义，遂再嫔常氏，□绍宜家之名。□夫人有三男一女，长女曰十二娘，适孙氏；长嗣曰叔密，仲嗣曰和密，明敏□时，誉流花府。和以温良守礼，义重人伦，遂率幼嗣叔僧及孝妇武氏等，哀深泣血，礼慎孝终，遂卜用其岁之四月八日，奉先君之灵榇，启皇妣之帷裳，归於郡城西南韩公之原，礼也。夫其祟孝节，绍家声，追述□章，昭示不朽，其在文乎？爰访讠叟才，以□□志。其词曰：
虢□之孙，林宗之嗣，弈叶昭华，□年耀美。始虞夭寿，永保後凋，何言星殒，复叹□销。父训斯终，母仪先落，魄生新天，舟沉夜墼。蒸蒸孝嗣，戚戚良嫔，泪染□□，层缠□坟。坟草萎，岁华暮，老乌夜啼山月著。昭昭盛德烈。
子孙子孙荣万古。
（录自《隋唐五代墓志汇编》山西卷第一册）
№元和０５３
【盖】
贵乡县令卢公墓志铭
【志文】
唐故朝散大夫魏州贵乡县令卢公墓志铭并序夫源长者其流清，本固者其干蔚，泽润溥博，枝叶繁昌，是宜保族肥家，弈世载德，官婚不杂，垂裕後昆。斯其所以为当代之甲也。不然夫何贵於士族哉！公讳侣，字子益，范阳涿人也。五代祖思道，北齐黄门侍郎、周大司徒、隋武阳郡守；高祖赤松，皇朝兵部尚书；曾祖承泰，皇朝齐州长史、赠德州刺史；祖齐卿，皇朝银青光禄大夫、太子詹事、赠太子少保；父成轨，皇朝大理评事、赠易州刺史；司徒擅挟天之才，名播寰宇；尚书挺璋之德，望重南宫。长史蕴佐理之才，少保究天人之学。庆锺後嗣，克生贤浚公即易州之元子也。弱冠，乡举秀才。属燕蓟僭逆，沦陷虏尘，竞负其才，不列科第。虽累遭迫胁，而志尚不回。
天诱其衷，终以智免。公幼有奇节，识洞韬钤，志怀经济，尤重交结。时昭义速率薛公有总角之旧，素相亲重，奏授试光禄寺丞，摄卫州别驾。一郡之政，委公决焉。殿最黜陟，必核其实。寻除朝散大夫、磁州别驾。连率薨，公亦辞满，遂东游梁宋，啸咏林泉。後拜魏州贵县令。时属节将盗兵，干我国纪。公志怀忠谠，屡抗危言，繇是忌之，且畏动众，遂移摄莘县令，旋构五县归顺国家。统帅马公褒异殊绩，方欲上闻。未出贼封，苍遑遇害，春秋五十有七。呜呼！蕴宏才而位不列公卿，秉忠节而时遭艰否。闻知者咸为悼心。哀哉！遂权窆於州清漳县。
夫人河南独孤氏，勋戚之胤，笄年配公。壶则妇仪，礼无违者。先公一岁寝疾而终。有子三人，女五人，长子权，好学修文，不幸早世。次曰拱，见任秘书郎。
文华著声，有名当代，累佐戎幕，历官风宪。次曰拯。咸禀先训，不坠家声。比阻于戈，未遑封树，久蓄哀愤，衔恤私门，爰自魏郊，请假营护。元和九年四月廿六日归葬於河南府偃师县亳邑乡首阳原先茔之次，夫人独孤氏焉，礼也。秘书以正伦业文之士，或辩官婚，俾志於铭，以虞陵谷。铭曰：
族茂地崇，有侯有公，世载勋德，代袭儒风。落落司徒，蔚为文雄，继业垂庆，克生我公。遭时不造，道阻命屯，未展良图，身丧虏尘。贤哉令嗣，名播清时，远奉裳帷，归葬洛师。乾岗既卜，松阡已行，礼备其仪，时惟厥良。千万秋兮，子孙其昌。
前左监门卫兵曹参军戴正伦撰（录自《隋唐五代墓志汇编》洛阳卷第十三册）
№元和０５４
【盖】
失。
【志文】
唐故中散大夫检校衔尉少卿兼监察御史上柱国赐紫金鱼袋张君墓志铭并序夫有生必谢，孰能独存生而事之死而祭葬者矣。公讳良辅，字位，其先清河郡人也。因仕故韩，相公朝觐，而居京兆万年县焉。曾祖，祖韶远，考乾嵩，皆以从逸为心，高上不仕。公孝悌为立行之源，仁风作礼义之始，恢恢海量，雄雄德声。与朋友交，言而有信；书剑双美，忠孝两全。积善袭於家风，余庆贻於身後。善其武则涛涛水上生波；穷其文则萧萧风度松岭。奋迅乔木，青云自致者也。元和初，衔恩定蜀，深谋远播於国都。旋复献捷於丹墀。君王犹美於忠赤。
遂拜检校卫尉少卿兼监察御史上柱国，赐紫金鱼袋，知左神策马步都巡使。夫人陆氏，封清河郡君之邑号也。是以功成立身於柏台之宦。名徇遐著，得绣衣增荣，侍御位重於当时。夫人封邑以荣族，享年六十有一，元和九年四月十一日寝疾而终於崇仁里之私第也。即用五月十四日京兆府万年县崇道乡蛇村西北上一里之礼也。令子有八：长子氵云，次子深、凌、氵利、恩郎、宁歌、老老、仪郎。爱女有二。男则忠孝立身，女乃针规诫慎。痛荣禄之不逮，泣风树而无追。窀窆有期，祖奠将设。余乃忝为姻属，志结平生，怆然有词，敢为铭曰：
巍巍张氏，温温令德，美誉高振，其仪不忒。悲离人代，域茔域，星城之东，＊水之侧。龙鳞增峻，松烟黛色，丘坟垒垒，万古谁测！勒石为铭，作後人识。
乡贡进士陆南述太原郭逵书（录自《隋唐五代墓志汇编》陕西卷第二册）
№元和０５５
【盖】
大唐故吴府君墓志铭
【志文】
唐故正议大夫持节都督云州刺史充大同军使兼侍御史赐紫金鱼袋长乐郡王食邑三千户渤海吴府君墓志铭并序乡贡进士王叔简撰并书公讳卓，字山立，其先太伯以建国命氏，吴有世家。其後子孙盛强，勋德茂著，至秦州伏羌县令、赠泽州刺史游。伏羌生光禄卿、赠太子少保燕客。光禄生开府仪同三司、太子詹事仲孺。詹事生公。公即詹事之次子也。生而好学，不喜狎弄，豁达大度，如老成人。始以门籍荫庥，名位坐至。制除太常寺协律郎。
节宣乐章，举视礼数。尚以不求诸己，退又改为。遂脱其冠裳，孜诸坟籍。逾年，以童子明经上第。特拜卫尉寺主簿。纠平更之署，肃宫门之禁。迁秘书省秘书郎。
优游世渠，雠校内府。授太子司议郎。虽规谏无闻，而侍从斯在。转殿中省尚衣奉御，仍赐绯鱼袋。足蹑烟霄，手持御服，艺有十善，誉流京师。属天步方艰，王师薄伐。公诣阙陈请，愿身先登，拣练家僮，自成卒伍。乃署行营节度副使、兼太子右赞善大夫。陈师於襄城之野，转战於汝水之坟。旋遇朱Г乱常，腥秽宫阙。公慨然愤发，不俟驾行，杖剑西来，誓赴国难。会西平王晟拥兵於渭，作镇东门，多公之功，书奏天子。乃拜太子中舍，封长乐郡王。□妖氛殄灭，寰海廓清，除简王府司马。无何，丁太夫人之艰。後十句，又丁詹事之□。哀号过礼，毁瘠不形。西平王累陈表章，有诏许公起复，授宁远将军、□监门卫中郎。墨从戎，摧锋岐下。参牙门之职，冠虎贲之师。逮西平人觐，公隶属神策，宿卫中禁，垂二十年。上加勤劳，授循王府长史。未几迁□王傅。帝子升堂，王系拥，三益之友，闻於圣聪。除云州刺史兼侍御史，统十百夫，食二千石。六条不紊，三载政成。天不＊遗，歼我良吏。春秋六十三，元和八年正月十五日终於位。里有慈仁之美，内无行歌之声。公之孤侄寮，根自天性，发为孝慈，与次子从俭泣护灵车，越三千里。以元和九年七月廿八日归葬於少陵原，先茔，礼也。夫人河东裴氏，河南洛阳令赛之女。先公而逝。有子五人：长曰宰，同州司法参军；次曰从师，靖陵挽郎；次曰从俭，丰陵挽郎；次曰献可，前通王府参军；次曰从巽。□号天，以申罔极，高柴泣血，颜氏居丧，吴氏子其後乎！以叔简忝接姻姬，备详行实，敢刊贞石，以休令闻。铭曰：
振振公子，见於国危，挺身东征，摧凶汝圻，建中季年，帝幸奉天，公自襄城，兵屯渭川。从国元老，操戈被坚，西平建功，天子□□。大将军劳，酬勋王府，□成师范，克谐友辅。王念朔野，俾其分忧，露冕施化，（下残）
（录自《隋唐五代墓志汇编》陕西卷第二册）
№元和０５６
【盖】
失。
【志文】
唐故徵士京兆田府君墓志铭并序府君讳鸾，字，京兆人也。以祖世官迁汾晋，因家太原，故今为潞国人矣。
其先自帝颛顼，以水德承运，启妫育姜，乃後敬仲强齐，代兴田氏。至威王以雄分七国，孟尝以义振四豪，安平命世以兴唐，秋弃时以辅汉，昭灼天海，光辉盛门，故及德祖琳以道德居华，皇考昂以诗书肄业。爰暨府君，禀天地之和，挺五行之秀，谦恭日用敬因心，务道德之真源，乐家邦之义府。恒谓信义者人伦之大节，好施者保宁之义方，与其抗志经时，未若归真祟福。於是恬神净域，广施冫青凉，穷十部之真经，缋三身之法像。至若言深妙旨，性达真如，虽习凿戴凭，未足多也。则知君子勤道，达士外名，与夫泊没波流，未可同年而语。若乃昭家以睦，训子以恭，信为族党宗师，岂止人伦龟镜者矣。始谓仁资专永，庆应方来；岂虞积害无徵，藏舟靡周，生人之感，何痛如之！日以元和三祀十月廿三日寝疾，言□於大□坊之私第，春秋九十有三。於戏！夫人齐郡史氏，皇故守珍公之四女也。始从笄岁门，守义闲家，载罹皇纪，不幸以元和九祀八月九日终养於先公之正室，享龄六十有五。悲夫！偕老之愿则违，同归之运俄促。夫人生一子，长曰少华，以明允忠长，从事花府，年将不感，遇疾而终。幼孙飒飒启先祖之灵榇，奉皇祖妣之裳帷，卜用其年十月六日，合於府城西南太平乡七里之原，礼也。
尚恐陵移代革，灭声尘於後时；是用勒石昭铭，志遗芳於不朽。铭曰：
帝祚垂芳，庆洽灵长，奕世迈德，兴回育姜。爰洎府君，承家守祀，婉夫人，谋孙翼子。同尘偕老兮百代攸归，百日佳城兮一朝已矣。哀哀孝孙突无时，洒泪昭铭千万祀。
奴谨谨勾当修（录自《隋唐五代墓志汇编》山西卷第一册）
№元和０５７
【盖】
大唐故王府君墓志铭
【志文】
唐故朝议郎行宣州司法参军上柱国王君墓志铭并序试太常寺奉礼郎周＊撰元和十年乙未秋八月四日，十朋告猷葬故宣城郡王法掾於长安城坤维龙首原，迩觐先茔，礼也。而公孟兄伤泫请志，感雍贤而纪实。公讳叔宁，系首天嗣，见殊太伯。缑峰仙举，载史明之，未仙遗芳，为太原茂族。曾王父朝议大夫试泽州司马承训，玄宗扈臣，奖劳而授。王父忻州定襄县丞逸。烈考处士珍，颐素韬彩，郡ヘ邑佐，懿垂先人。林胡并，迁家秦雍。公幼而庄敏前德，清躬祗庭。教以诗礼，性能适时。均输膺职，嘉乃凝绩，奏授文林郎歙州参军。地官籍公，留而彰课，又改金州西城县丞；再留懋庸，超授朝议郎行宣州司法参军上柱国。时以戍淮师众，驰ㄞ安州。恭地官之命，司我军实。噫！旬未浃，风为疠，复命以疾，扶维到家，恪职安亲，不敢称玻母兄视疗，得匪萦灼，和医候之，惑於勿药。岁犹乙未，殛於暂痊。夏六月廿三日，终於布政里第，享年五十三。嗟而量浚龄促，天且难忱。母陇西李氏，柏舟誓弘，教子翘立，辞养泉户，弭奉晨羞，哭哀宵昼。
元兄绪，岳州司马。释弟惠清，西明寺供奉律德。弟政，试左武卫仓曹参军。弟冕早世。手足断而苦季，路哀不除。孀妻谢氏，毁击心，感伤草木；犹子□信，祭嗣公＊。或出或处，恸慕皆深。协兹令晨，厝於秋野。尚曦行旅，家哀谁抑！或此文字，绵胤之光。异世海田，可寻贞矗词曰：
昔皇嗣，昼仙举，仙遐枝，人茂楚。德夫君，奉使输，官三任，励一身。身染□，职在公，旋弟殁，夜泉中。母妻泣，悲苦集，棣萼□，秋贾立。志遗铭，光素旌，淑问地，草树青。
（录自《隋唐五代墓志汇编》陕西卷第二册）
№元和０５８
【盖】
失。
【志文】
唐故河东节度兵马使同节度副使特进试太子宾客奉天定难功臣试太常寺上柱国东菀郡王食邑三千户臧府君墓志铭并序臧君之先，东菀郡人焉。历诸侯之地，久处宦徒。隋任河东元戎，□用因之，今为太原人焉。曾祖讳怀义，银青光禄大夫、安北都护、丰州都督、河元军使；祖皇□方直，绛州刺史、安北都护、镇北军使；皇考讳晔，朔方节度押衙、兼知中军兵马使；□□公讳昌裔；积代名家言行君子，□颐雅量，昂藏容止，孤秀风神，识达今古，岸谷威英，一心事主，水清无□，泛爱宾朋，外耿内谦，文华溢众，进能让德，独立不群，抚下常情，恒怀拯救。春秋六十有九，以元和十年五月十二日寝疾膏肓，终於太原府会同坊之私第也。呜！容华尚壮，奄谢明时，吁嗟痛哉！良可悲矣。是时蓍龟指兆，白鹞开茔，扶护灵延，以其年秋仲月廿二日，窆於东都河南县金谷乡之原龙岗之下先祖大茔安厝，礼也。夫人高平郡曹氏，风仪颖悟，挺达璋，敷训教於闺门，德行光於九族，初笄之年，秦晋为疋。必谓光荣偕老，保寿遐龄，岂料霜居，此时相失，五情摧裂。嗟琴瑟之断弦，号诉穹仓，雨泪成血。夫人与嗣子七人，磬竭家有，营备凶仪。天何言哉！降兹祸衅。
长子曰继宗，淮南节度衙前虞候。次子曰继察，次子继寄，河东衙前子弟，次子继宰，次子继寂，次子继宠，次子继等，号恸过礼，举慕无从，七日绝浆，泣高柴之血。恐陵移谷变，刻石勒铭，以光泉户。乃为铭曰：
天之运转，隙影难留，人生大限，其死也休。魂游蒿里，□瘗阴幽，峨峨坟陇，万古千秋。
（录自《隋唐五代墓志汇编》洛阳卷第十三册）
№元和０５９
【盖】
大唐故裴府君墓志铭
【志文】
唐故游击将军抚王府典军河东裴公墓志铭并序登仕郎前行晋州临汾县尉范阳张真撰维唐元和十年龙集乙未冬十月六日，抚王府典军河东裴公因遘时疾，终於上都万年县胜业里之私第，春秋六十有二。公讳华，字华，其先绛州闻喜人也。衣冠族望，天下称之，呜呼！夫积善者庆流於後，德远者嗣胤其昌。继生贤明，克仁克孝，信矣。曾祖良士，皇歙州司户参军，守职公勤，执心正直。祖澄，遁世不耀，藏器俟时。乐道衡门，善闲琴酒。名高巢许，德迈夷齐。真隐逸之士也。
父凤，皇左监门卫仓曹参军，拜环卫之司，勤出纳之[A092]，享年不永，强仕而终。公即监门之长子也。少专儒学，长习弧矢，精黄石公之三略，善养由基之七札。年方弱冠，志慕从戎。解褐授朔州尚德府别将，始筮仕也。累迁执戟中侯、司阶、司戈。洎於斯任，直於禁省，朱绂焕然，王之爪牙，国之武士，信为美矣。
呜呼！天乎不＊，祸歼厥身，匪里巷之辍舂，亦朋友之兴叹，有足悲夫！即以其年十一月十七日，卜葬于万年长乐乡少陵原，权也。夫人温氏，以贞元六年二月八日先公而亡，有阻通年，未遂合，将俟时矣。有子四人，长曰纶，次曰谊，次曰纲，幼曰经。感禀义方之训，不坠克家之风。纶前深王府功曹参军，谊前右威卫执戟，皆孝则因心，哀能过礼，崩摧泣血，毁瘠危身，能购斯文，纪於泉户，铭曰：
厥有贵士，河东令族，名列衣冠，家传世禄。禀命不延，流年何促？栋折梁摧，人安取则？涂车逶迤，旌翩翻，风凄薤露，日惨寒原。霜凝垅树，月吊松门，古皆共尽，今复何言。
（录自《隋唐五代墓志汇编》陕西卷第四册）
№元和０６０
【盖】
失。
【志文】
唐太原郡夫人太原郡田氏墓志铭并序乡贡进士□巨淮撰夫禀气自天，受生成性。得阴阳之粹质，配礼义以□人。□夫人之操□者也。
夫人父公讳淦，字累迁。皇任班秩彝沦终卢州。大长大懿，冀年椿日泊，少谢幽扃。夫人笄年十有初九，适事陇西郡王府君。原夫执君子之风猷，合班超之武术。
守职为政，可道潜□。授右神策军府□□使，元从奉天定难功臣、镇军大将军、行左金吾卫大将军、□□□卿、上柱国、陇西县开国公、食邑一千五百户，永嘉郡王。公讳元，字元。宿著功勋，早从锐略。随夫徇录，至贞元六祀正月十有二日，敕封太原郡君。夫人不幸，曷若遭此凶闵。遂永贞元年十有二日薨谢私第，享年五十有九。流落泉夜，逝水沉□。有嗣子五人：长曰万昌，累阶朝议官守太子左赞善大夫；如花朝发，绛影夜沉，不幸少逝，终於徐陇。次日□和，职守护军中尉副使押衙，阶守银青光禄大夫、检校太子詹事、上柱国。季曰泳，职守护军中尉押衙兼知将银青光禄大夫、检校太子詹事、上柱国。□曰万，万刚等，列职戎律，总统脑□，□任禁军全□□武比慈□□□□亲，从礼义以立身。
夫人省旬年精绝□寂守□□质诚行尤□□□□九年十有二月七日，膏肓□瘵□□□□遂□□长安县休□坊之私第，行年六十有六。於戏！大运数终，逝水流夜。
□□去住之伤，痛悟变□之悼。今蓍龟协从，礼仪克制。元和十年□□月廿一有三日合，用丁穴於同茔，礼葬长安县龙首乡祁□里，为李府君王夫人茔兆，礼也。□地崇陇，原野萧条。恸白杨之风，惨黄蒿之里。□□□影，雾结霜飞。礼筵有经，制悲哀之难忍；周仪故典，□□□□□□。□□罔极，叩地崩心，恐山河□□，陵谷复移。□□□□□□□□□□□□咽，百行凄恻，一德号绝。遂刊贞石，刻为铭曰：
赳赳武夫，英雄为性。徒□从戎，依仁守□（下泐）□容人母。长令子规，□□舍弃。□令□□，永垂（下泐）□□荆榛□夜□（下泐）
（录自《隋唐五代墓志汇编》陕西卷第二册）
№元和０６１
【盖】
失。
【志文】
唐故敦煌梁氏夫人墓志铭并序奉义郎前行江州寻阳县尉周曼撰有唐卫尉杨丞夫人梁氏，其先自南朝，□业盖世，特封郡国。五代祖谊，皇朝散大夫亳州司马。曾祖宪诚，皇左千牛卫长史。祖宁言，父师，道高不仕，志尚林薮。簪缨茂绪，孝行承家。夫人性禀惠和，生知礼则，爰归盛族，□著清仪，上奉姑章，下修中馈，承颜顺色，夙夜无违，闺门敬从，琴瑟谐韵。六姻化其雍睦，举族咸师懿范。资服有度，叶於家配。方期五福攸归，庆寿延永，呜呼！风□内室，云惨庭闱。以元和十年三月卅日终永兴里第，享年六十有五。杨丞痛悼，亲族哀恻。用十一年二月十三日，□厝於万年县川西南遥村平原，礼也。长子士真，早以器能奉职司计丞，优授虔州司户参军，其於宇量凝肃，识理精敏，实为省使推重。次子孟武，居家谨愿，夙著令名，衔哀泣血，号毁过礼。曼早承司户惠眷，族叙弟兄，措词直书，承命遽数，□惭才拙，莫尽平生。铭曰：
华宗淑则，谦和静默。克□母仪，聿修四德。动止规矩，慈爱周旋，六姻仰范，举族推贤。积善无徵，遽终天年。哀哀令子，茹毒烦冤，龟筮叶从，虚仪式备。将辞华馆，来归厚地。大夜何长，泉宫永。直笔镌铭，千秋不坠。
（录自《隋唐五代墓志汇编》陕西卷第四册）
№元和０６２
【盖】
大唐故董府君墓志铭
【志文】
大唐故幽州卢龙节度监军宣义郎内侍省掖庭局令员外置同正员上轻车都尉赐紫金鱼袋陇西董府君墓志铭并序国子监广文馆进士习纟军撰并书兼篆盖夫易有象气而茂之。大道既幽，朴散得痒。公讳文萼，字元昱，本河中宽鼎人也。曾祖思，皇赠兖州都督。祖琳，皇太子洗马赠扬州大都督。父秀，皇车大将军左卫将军知内侍省事魏国公，食实封三百户。咸以有於勋□，书之国史。公即魏国公之次子也。遇耸奇峰，志出□表。能袭盛业，承庆後昆。爰自弱冠，职分清禁，名列天庭。洎乎德宗皇帝，拜公殿前内养。朝侍龙，暮直丹墀。传圣旨於霄汉之，播皇风於无方之域。逮贞元初，西戎大下。俯迩城阙，任以务弘国体，无以加兵敌之。将仁义为干橹，以忠信为甲胄。乃诏於中书令浑公，泾州节度马公及紫微重臣，盟会於平凉。公捧纶旨，赴彼宣慰。於是陈设备仪，国礼方启。不料犬兽之心，而临事变革。公当此日，执正不回，中矢及戈，伤肤刻骨。上以委公捐躯徇国以表丹诚。有诏加优，且令赴泾州将息，损日朝见。及还阙，具奏艰险。帝曰俞哉！公温良秉礼，惟道是从。恩惠以洽於六亲，仁义以通於三益。至於贞十一年，改授文直省；十六年赐绯鱼袋；廿年迁宣义郎内侍省掖庭局令上轻车都尉，赐紫金鱼袋。惠泽偏濡，优诏盈箧；清机可范，莅位居明。
廿一年奉敕充回鹘告哀宜慰使。跋涉沙碛，靡盐不遑。元和二年宠拜幽州卢龙节度监军使。四年属恒阳背命，公与节度侍中刘公济亲统戎马行营，誓剿狂寇。及承宗悔过，洪恩雪涤。遂偃干戈，还於军府，且谐戎律。数年後，忽婴风疾，体气不怡。爰修表上闻，请归朝觐。敕宜依奏。於戏！久绵茵褥，扁鹊方穷，期鼓翼於垂天，何栋梁摧毁。而以十年四月十四日薨於永昌里之私第，春秋六十有九。
夫人陇西郡夫人李氏，妇道柔明，宜蒙淑慎。有子三人：长曰承悦，先授登仕郎，内侍省内府局丞员外置同正员兼殿前内养；昂昂出群，月杞秋水，妙年从仕，贞白在私。前後两度充新罗、渤海二国等使。动经万里，历险尽忠。仁孝温恭，勋庸茂矣。岂期仲弟冒法，连枝共荣。今即贬充桥陵职事。次曰承忻，季曰承怡。
并先公而亡。呜呼！即以明年三月十八日就从周典，迁窆於万年县川乡之礼也。
纟军人饮风义，幸列吊宾，窃序此遗芳，志於贞石。铭曰：
肃肃府君，以义为利。嗣德不孤，出贤智。青□自致，紫禁驰名。有始有卒，必信必诚。外辑蕃维，入侍明圣。匣启龙泉，□□□□。国□之孙，将军之子。气镇九霄，千龄振美。
邵契刻字（录自《隋唐五代墓志汇编》陕西卷第二册）
№元和０６３
【盖】
刘君王氏墓志
【志文】
唐故彭城刘府君太原王夫人合墓志铭并序乡贡进士杨文泰撰元和□年十月三日府君□卒於魏州贵乡县□□之私第，享年五十有二。其□□系之□胤也，世为贵胄，谱谍存焉。宗祖因仕□□，子孙遂为相州临河人也。
皇祖讳□，高道不仕，志慕箕颍，真□□□矣。皇考讳□，述父之风，玩老易，□□□并驾，弃氏同□，禀灵气而生，□□容美□□秀□愿而清登，才富潘□，学优□□达见明速，智略□深，文足以经邦，武足以戡乱，□以天下骚动，夷羯猾华，干戈日□，丧乱靡定，公於是垂怀□瑗□□□用展禽之张弛，遂屈身从事，□寸禄以奉养，故相国田公知在家必孝，在邦必忠，乃擢授贝州作坊判官、朝散大夫、试太子通事舍人、骑都尉。公性恭恪，氵位事克勤，夙夜孜孜，使人以器，日试月考，百□有成。王公知之，遂迁天雄军作坊副将。公家之利，知无不为，纲纠匠人，军□□□□武库，国惟足用，茂绩称於元勋，升进之路有阶，荣显之期可待。岂谓昊天不□，□□□□，医疗罔瘳，奄归大梦，诚可痛欤！夫人太原王氏□之令女也，性惟柔顺，幽赞惠和，神□荚姿，天然玉质，防闲以礼，敬慎尔仪，令淑有闻，君子求疋，百礼来迓，亲结其。作嫔良家，内主中馈，承奉祭祀，供养舅姑，遵守彤管之规，钦崇才舟之诲。庶乎偕老，先夫而没。又娶孟氏，摄主蒸尝，昼哭哀哀，抚遗孤幼，闻者增叹，莫不涕Д。有子三人：伯曰方万，仲曰寿寿，叔曰顺顺；有女二人，皆以有疾茕茕，上许苍昊，勺饮不入，殆其灭性。嗣子方万，节度衙前行官、承务郎、试恒王府参军。承家办葬，惟俭是从；涂车刍灵，鲜不由礼。令龟启兆，神告休祥，远日百期，岂敢违卜。以元和十一年五月一日合於贵乡县孝义乡平原，礼也。恐年代变移，丘陇湮没，故刊贞石，以记泉壤。其铭曰：
其一：莫莫刘公，门有清风，□宏巨海，即贯寒□。其二：虚己尊贤，精心悦学，祖述文章，修□礼乐。其三：弱冠从事，□志□成，允文允武，惟孝惟忠。
其四：彼苍不惠，祸叠潜政，哀此哲人，中年遐弃。其五：於戏夫人，淑慎其身，家传令则，门袭芳尘。其六：年才初笄，□君子，百礼来迎，其从如水。其七：
言归刘氏，承奉舅姑，养心不匮，□□能□。其八：婉□听从，威仪靡□，九族承顾，六亲仰德。其九：惟此哲嗣，柔范可传，中寿未□，即世何先？其十：□□永沉，千秋同穴，德引松风，辉随陇月。
（录自《隋唐五代墓志汇编》河北卷第一册）
№元和０６４
【盖】
失。
【志文】
唐故法云寺寺主尼大德昙简墓志铭并序侄前乡贡明经特撰侄较书大师俗姓韩氏，其先昌黎人也。徙家周秦，备载史谍。大王父讳琮，处州松阳县令，生礼部尚书、太子少保讳择木，生秘书省著作郎讳秀荣。大德即著作长女。岐嶷之年，依释氏教，八岁落发，蒙诏度僧，习大乘典，精百法论。参安国寺伯岩和尚，奉律教，得寂灭乐；讲四分，得清净门。常谓生能幻，身想家世。
方振耀朝序，服冕乘轩之辰，不着因缘，志存梵行。君子以为究先为证性，知忘想根源。当寺纲维徒众，皆衣冠盛族，朝要名流，非戒律精持、门地茂厚者，无以司於纲统矣。师也以先大师历居纲维，临坛内外，堂法讳惠诠，继嗣寺统，於是就群领之命，充当寺寺主。为立准绳，以正纲纪，作标格以振缁徒。系一岁而僧门再振。方期释崇善教，景福永资，岂意归寂灭想，付正真源。以元和十一年七月四日示化於当寺旧院，时年四十有七，夏腊二十有七於兹也。感双林而降白，尽昼而翳昏。门人弟子贞信等，护柩於先和尚雁塔之南五步，礼也。万年之县，长乐之乡，特犹子恩深衔哀立志，因为刻石。铭曰：
大师归化，依寂灭缘，门人号恸，迨生意焉。
（录自《隋唐五代墓志汇编》陕西卷第四册）
№元和０６５
【盖】
大唐故王府君墓志铭
【志文】
唐故鸿胪卿太原王府君墓志铭并序公讳海朝，历任昭武校尉，守左金吾卫大将军员外置同正员，赐紫金鱼袋；後任游击将军，守本官兼试鸿胪卿。其先太原人也，因官易地，卜筑於河南府济源县济水之阳，祖考皆河岳英灵，家传积善，故流余庆，是生哲人。公先府君之第三子。禀岳秀气，性刚忠，明武艺，洞玄匡时，佐国靖边，定乱授於金章，自揆筋力将衰，归守丘圃，纵心乐道，怡然自安。享年八十有二。呜呼！昊天不予，奈何？以元和二岁季冬月十日终於私第。逝水不返，悲风往来。礼娶弘农扬氏夫人□□德毕备，令淑彰闻，福传习，是生三子，享□□□□，殁於闺幔其子长曰诠，次曰均，季曰建，□□□□皆哀号泣血，情礼过人，孝节椎诚，志□□□□元和十一年十一月十一日，厝於休昌村西一里□□□□□□迁变，故刊石为颂焉。词曰：
□□□□，□□冽风，沉沉瘗玉，□□□□，□□长夜，嗟乎永终。
（录自《隋唐五代墓志汇编》河南卷第一册）
№元和０６６
【盖】
唐故晋陵郡君墓志铭
【志文】
唐故左清道率府兵曹参军胡府君夫人晋陵郡君荥阳雍氏墓志铭并序夫人荥阳人也，氏族之源，其来自远；衣冠之盛，代有其人，今故略而不书。
夫人才及笄年，即归於兵曹之室，以明敏之性，婉娈之姿，惠和闺门，敬事亲族；故美声淑问，人盛知之。有子曰蔓，虽生於儒门，而少好武事，天与勇决，神授智谋。属Г贼乱常，遂慨然投笔，亲当矢石，屡建勋劳。庆赏既得，封崇荐至。
夫人已训导之德，恩泽宜加，进封晋陵郡君，荣美一时，无以过此。元和十一年二月廿八日，夫人遘疾，殁於金城里第，享年七十有八。呜呼哀哉！至十二年正月廿二日，葬於长安县龙门乡，礼也。哀子蔓，抱荼毒之悲，从金革之事，虽能执礼，竟被夺惰。恐陵谷迁移，音徽易沫，爰刻贞石，以示将来。铭曰：
凤城之西余十里，前对终峰北渭水。坦然而至案起□，晋陵郡君墓在此。松柏青青相对峙，德音永存何时已。
（录自《隋唐五代墓志汇编》陕西卷第四册）
№元和０６７
【盖】
大唐故秦府君墓志铭
【志文】
唐故开府仪同三司行左领军卫上将军致仕阳城郡王秦公墓志铭并序乡贡进士裴询撰应书判拔萃朝散大夫前太子通事舍人上柱国孙藏器书公讳朝俭，字觐，冯翊阳人也。曾祖讳谅，皇甘州司马。祖讳邈，皇汾州录事参军、赠代州刺史。父讳庭秀，皇左威卫大将军，累赠洪州都督。始以射艺，雄於边朔，位不充量，庆流於公。公克绍先业，练达武经。年十三，则为玄宗殿前射生将。後破郭千仞及收复两都，皆领偏师，共成茂绩。故自州良社府折冲，累迁至云麾将军试太常卿，封长沙县开国伯，食邑七百户。大历末，建中初，从司徒马公燧讨李灵曜，伐田悦，摧敌陷坚，收城惭邑，以少击众，皆立殊功。可谓善用士力，使之捐生，誓酬主恩，奋不顾命者矣。进封阳城郡王，属逆贼猖獗，乱我京辇。銮舆行幸，次於奉天。司徒马公闻之，筹於公曰：今若弃此一方，全师赴难，是落其奸谋，失我成计也。於夷险之际，合进退之宜，莫如公提我麾下精骑，转战而西，遇凶徒则剪除，达行在则翊扈。如此则唯我与公，得不失为臣之道於方隅多事之时矣。可不勉欤。公闻此艰难，毅然愤发，遂领并州甲士三千，即日遵路。既达长安城北，以群凶方侈，势不可逼，遂顿兵於中渭桥。其日，贼有万众列营於渭水之南。公以将士甚寡，声援未接，乃羸其形以张之，日令五百人饮马於渭，斗志不见，遂无我虞，如是不逾月乃尽济师徒，与诸军合击，大挫凶丑，直抵苑门。捷书上闻，帝用嘉叹。墨诏褒美，赐实封一百五十户，仍加御史中丞。旋属河中节度使李怀光与贼氵比窃相影响。帝命马公为副元帅专讨之。
以公为先锋都虞候，委之重职，俾罄奇谋，累收晋、绛二州及猗氏、宝鼎数县。
勇节既彰，赏典爰及。再加辅国大将军。及整旅归藩，又征奚室围及拒吐蕃之犯河曲者，皆以丹诚累著，明效公议。以未参军卫、尚佐我府为时政之阙。贞元三年，召至阙下，拜左威卫将军。十一年，充皇城留守。十七年，转本卫大将军。
一纪於兹，方承再命。当时为屈，公犹让之。元和元年，今上光膺实祚，申命旧勋，迁左羽林将军知军事兼御史大夫。未几改左神武将军知军事，副相仍旧。旋就加开府仪同三司，检校右散骑常侍。曾未周岁，三历显秩。人以为录旧则至，抡材未申也。八年，改左武卫大将军检校，兼官悉如故。功成名立，辞剧就闲，得君子善终之道焉。尔明年以小乖，寝膳暂废。朝谒屡有陈乞，遂悬安车。知止之心，上不能夺，拜左顼军卫上将军致仕。既谐谢病之志，克享期颐之寿。以十二年四月十日，终於上一都宣阳里之私第，春秋八十有二。以其年七月十日安神於万年县猩川乡之笼首原，陪一都督府君之茔，礼也。夫人弘农杨氏，先公而殁，及此焉。有子六人：长曰应，浙西马步都虞候；次曰岌，河阳马军兵马使；次曰宗衡，乡贡进士；次曰儒衡，前殿中省尚舍局直长；次曰湘，前绛王府参军；季曰泾，乡贡明经；皆承义训，不殒其名。见斯文，用识幽室。铭曰：
天生伟人，拔俗绝尘。忘躯徇国，扬名显亲。艰难之际，诚节备陈。运筹不测，杀敌如神。乃建殊勋，乃登高位。持宪之荣，珥貂之贵。方崇望实，忽遗荣利。行止之宜，始终无鬼。一时盛事，千古嘉名。陵谷有变，锺鼎有铭。令妻早世，同掩泉扃。懿胤哀哀，永保家声。
（录自《隋唐五代墓志汇编》陕西卷第二册）
№元和０６８
【盖】
唐故夫人田氏墓志铭
【志文】
大唐朝议郎前行司农寺太仓署令上柱国萧公故夫人田氏墓志铭并序进士王敬休文并书夫人姓田氏，七国时齐侯之後也。其先出自姬周，家世依秦。今为京兆三原人也。曾祖讳亨，皇朝云麾将军、守左金吾卫大将军员外置同正员兼试殿中监、赐紫金鱼袋。大父讳元超，朝议大夫、陕州元从、内常侍，赐绯鱼袋。父讳文倩，游击将军、前左武卫率府率、赐紫金鱼袋。忠贞之门，固多贤＊。是以三代朱紫，荣及後昆。或有亲逐銮舆，远避氛；或有职居环卫，夙练武经。夫人即左武卫府君之长女也。美玉净其容华，幽兰芳其淑问。自三星百两，于归萧氏，妇德播於六姻，母仪均於七子。加以不咨保傅，动由诗礼。赞良人有曹氏之风，训爱子有孟家之则。呜呼！天与令德，不降长龄。以元和十二年七月二日寝疾，殁於西京来庭里第，春秋五十一，以其年八月十五日葬於川乡原，礼也。长子曰诜，次曰咏，皆标格颖拔，识量宏深，事亲竭仁孝之诚，花萼罄友于之爱。既丁斯祸，荼毒难任，追慕劬劳，哀毁逾礼。恐陵谷变改，垄树摧残。遂假以文，志於贞石。
乃为铭曰：
本系据齐，列国嗣位。祖考贞白，或为近侍。诞育夫人，天生秀异。冰玉无翳，松筠有志。识略深沉，包含贵气。羔雁既具，适於萧氏。克赞君子，门栏光炽。抚训令男，忠孝双备。其一。降年不永，奄归夜台。绿窗清镜，空积尘埃。
其二。生且贞明，死亦有灵。□□家事，意绪丁宁。其三。素＊之东，白杨悲风。
孤坟寂寂，夫人□□。其四。
邵契刻字（录自《隋唐五代墓志汇编》陕西卷第二册）
№元和０６９
【盖】
无。
【志文】
砖刻。
党府君墓志。本居诸主簿□武都郡也□□□□□□□□上相先宗久住，高职献辅，起勤近代。堂伯讳躬允，居卿相，是，为代玄孙，以至苗芮不绝。□□者德，为将者师。烈名於讼堂之前，形画以在功臣之阁。温父久处库司，知密要之德。□□先亡。温等不孝罪逞，殃衅忧深，不胜屠楚，男直□□□□□留耳幼，未辨东西，蒙兄孤养，并不阙违。亲者尊年，孀□□□守德州余年，所生一女，犹未成人，礼□党氏为妻，以经卅载矣。夫人逝亡，莫知号诉，弟孝心，每供衫食温等。何期兄忽染微患，曾卧数旬，药饵重医，渐加无效，年寿春秋卅有九，今月十日，以终永兴之里也。嫂庞化为妻，以经数载，福浅殃深，祸近夫丧。其年卜兆，克用八月廿七日，殡於万年县界川之乡原，礼也。外生党寓等，叩失父荫，阙侍养亲，每蒙舅氏严训，教习曲章。寓等殃深福浅，祸近舅氏。寓等恐□□□人变烟，故勒名焉，永记遐耳。
元和十二年丁酉岁八月廿七日记（西安碑林藏）
№元和０７０
【盖】
唐陇西李公故夫人琅琊王氏墓志铭
【志文】
唐成德军□□军左厢兵马使兼南先锋马步副兵马使押牙夫人琅琊王氏墓志铭并序广平程恭己述有唐元和十二年十月二日，成德军南先锋马步副兵马使押牙陇西李公夫人琅琊王氏寝疾，终於恒府真定县尚□里之私第，时年二十七。终之夕，具晗以含之，陈衤遂以衤遂之。孺子仲达，不纳勺饮，号泣在位，至十一月六日，自其家发引，达於府南二十里赵陵村之原，□朝而堋，礼也。夫人自□命□，代不失职，垂裕至曾王父列，成德军马军兵马使，试特进；大父皋，试太常卿；父成德军马军左厢兵马使兼南先锋马步副兵马使，实有彭坊，以传夫人，夫人质性沉敏，风度柔婉，达於礼，明於诗，节文绣於身，指珍□於手。贻□□代，配美前古，则谢氏诸女，亦曷以逾！乃作嫔君子，□厘家政，馈祖祢於上，斋盛乃洁；羞宾客於中，鼎俎乃□；备箕帚於下，闺阃乃睦。私俭约於内，敦风俗於外，□□夫人□深旨也，故瞑目之日，闻之者虽三尺之童，皆泫然流涕，其保抱之旁，以是言痛，痛可尽耶？夫志诸记也，不唯记墓，盖记其行事，播於无穷。铭曰：
令质令仪，□□□资，言归华宗，有□□时。和乐且，万□□□，冥冥下泉，□□之谓纪德为不朽，刻石於墓□而（录自《隋唐五代墓志汇编》河北卷第一册）
№元和０７１
【盖】
失。
【志文】
唐故□府君墓志铭并序府君□□，其先□□人也。晋室南迁，今为润州□□人矣。曾祖讳，祖讳，父讳□，府君皆高道丘园，不□宦。府君少而知礼，长而恭谦，居家治理，乡党称弟，交游称信。奈何天不与寿，呜呼！以元和十二年十月廿八日遘疾，终於朱方之私第，享年五十有四。嗣一人：泰常。皆棘心居桑，各全志性，悲不越礼，哭无常声，呜呼！以元和十二年十一月廿二日，葬於阿育王山东北原，礼也。恐陵谷变移，故刊贞石。铭曰：
百药不救，金风始秋，月照长夜，泉悲陇头。
（录自《隋唐五代墓志汇编》江苏山东卷第一册）
№元和０７２
【盖】
失。
【志文】
大唐故银青光禄大夫检校太子宾客李府君墓志铭并序公讳氵兑，字氵兑，陇西人也。五代祖随为洛州刺史。子孙居焉，今为东都河南府洛阳县人也。曾祖遂，皇朝请大夫、试太子通事舍人；祖宁，皇登仕郎试邢州沙河县尉；父干，皇试左金吾卫仓曹参军；祗如历代琼枝宝叶之盛，纪後光前之美，焕乎史策，不假述矣。公岁习礼经，弱冠应乡赋，一举不第，乃谓知故曰：文字即雕虫之艺，儒墨是润身之业。大丈夫安能＊＊於一经而求达耶？乃学孙吴之术，穷庄羿之要。解褐从戎，累有勋绩。时东都留守、工部尚书、兼御史大夫韦公署留守押衙、右刀斧随身将。甄序奏授宣威将军、守左金吾卫大将军、试殿中监、上柱国、赐紫金鱼袋、陇西县开国男，食邑三百户。累迁银青光禄大夫、试太子宾客。公□华＊朗，领袖时英，昂藏不群，萧散自得，又能虚中下体，爱敬宾侣，文行忠信，豪迈奔伏，好博弈，善谈谑，峨峨洛下，实为一时之伟人。
尝闻善无不庆，今何反之。寝疾未周，奄从川逝。享年六十有一，以元和十二年闰五月廿四日，终於河南府洛阳县履顺坊之私第。夫人彭城刘氏，夜抚孤幼，昼哀旅魂。嗣子一人，曰建宗。女四人。皆柴泣绝浆，毁近灭性。公有出家姊法号广昭，虽少脱缠累，息心无生，迷悟两亡，色空一指，而天受慈孝，麻踊号裂，生人之极。以元和十二年十二月五日卜葬於洛阳县平阴乡王赵村安喜门外□十里岗原，礼也。恐昌绪悠长，山移海变，纪以贞石，庶乎不朽。铭曰：
恢恢嶷嶷，宏才洞识。鹤翔霄汉，松茂霜直。其一。坦坦堂堂，澄溏清江。
孝友内贮，忠贞外彰。魂归厚夜，流芳不□。其二。惨惨沉沉，松贾长森。蒿歌□新，薤曲疏吟。月映□母，□旋暮深。千龄万代，永□□音。其三。
（录自《隋唐五代墓志汇编》洛阳卷第十三册）
№元和０７３
【盖】
大唐故王府君墓志铭
【志文】
唐故王公墓志铭并序试太子中允王巨撰公讳涓，琅耶京兆人也。璋之德，卓荦之才，家国肃然，布在群□，武文之政，无不备焉。挺持立身，宦居扃烈。乃朝议郎行司农寺导官署令直殿中省尚辇局上柱国之叙。公以兢兢恪谨，奉於交亲，厚仁广义，孰不嘉仰。公之男曰正宗，亦以礼让在身，弓裘相习。乡党僚友，奚不遵承。公女子二人。夫人杨氏。
公享年四十有五，时以微疾萦躬，珍饵非效。元和十三年戊戌岁五月甲申朔廿四日丁未吉终於私第广化之里也。宗以连连泣血，慕慕号天，兆以良辰，其年七月癸未朔二十日壬寅，迁适於京兆府万年县川乡。俯先人之侧，礼也。宗以辟地，闷而复苏。望望无依，遂召良工，琢石斯记。铭曰：
松柏森森兮益感伤，悲风凄凄兮断人肠。逝水东流兮不复返，灵魂寞寞兮永离故乡。
（录自《隋唐五代墓志汇编》陕西卷第二册）
№元和０７４
【盖】
失。
【志文】
大唐元和十四年正月昭义军节度使工部尚书陇西辛公姬人子体贤葬於此。本吴兴人也。
（归自《隋唐五代墓志汇编》洛阳卷第十三册）
№元和０７５
【盖】
失。
【志文】
唐朗州员外司户薛君妻崔氏墓志柳州刺史柳宗元撰唐故永州刺史博陵崔简女讳蹈规，字履恒，嫁为朗州员外司户河东薛巽妻。
三岁知让，五岁知戒，七岁能女事。善笔札，读书通古今；其暇则鸣丝桐、讽诗骚以为娱。始简以文雅清秀重於世，其後得罪投州，诸女蓬垢涕号。蹈规，柳氏出也，以叔舅宗元命归於薛。惟恭柔专勤，以为妇妻，恩其故他姬子，杂己子，造次莫能辩。无忮忌之行，无犯迕之气，一亩之宅，言笑不闻於邻。元和十三年五月廿八日，既乳，病肝气逆乘肺，牵拘左腋，巫医莫能已。期月之日，洁服饰容而终，享年三十一；归於薛凡七岁也。十月甲子，迁枢於路。其明年二月癸酉，於墓，在北邙山南，洛水东。巽始以佐河北军食有劳，未及录。会其长以罪闻，因从贬。更大赦，方北迁，而其室以祸。巽之考曰大理司直仲卿，祖曰太子左赞善大大环，曾祖曰平舒令煜，高祖曰工部尚书真藏。简之父曰大理直＊，祖曰太常寺太乐丞鲵。唐兴，中书侍郎平章仁师议刑不孥，其五世大父也。巽之他姬子，丈夫子曰老老，女子曰张婆。妻之子，女子曰ヌ罗尼，丈夫子曰那罗延，实後子。
铭曰：
翼翼仁师，惟仁之硕，一言刑轻，绵载二百。其庆中缺，曾玄不绩，简之温文，亦绍其直。七男三女，八我之出，仍祸六稔，数存如没，宜福而灾，伊谁云恤？惟薛之妇，德良才全，邻无言闻，臧获以虔。推仁抚庶，孩不异怜，兄公是怡，夫属衍然。{髟皮}┶峨峨，笾豆维嘉，蒸尝宾燕，其羞孔多。有有严，神响斯何？奚仲仲虺，胡不遐？高曾祖考，胡嘏之讹？淑人不居，谁任於家？书铭告哀，以真岩阿。
（录自《隋唐五代墓志汇编》河南卷第一册）
№元和０７６
【盖】
大唐故韦府君墓志铭
【志文】
唐故辰州参军韦府君墓志铭并序第十侄孤子待敬纂公讳某，字某，京兆杜陵人也。曾祖中书令、逍遥孝公，讳嗣立；祖尚书左丞，讳济；烈考尚书虞部员外郎，讳逢；门庆光远，式播明德。公即员外府君之少子也。公外族王氏，外祖讳琚，玄宗时为中书侍郎，实有勋力，著在王府。公承内外之华盛，幼挺秀发，长而能文，则当代之美名好爵，宜乎坐而得。不幸早婴微痼，跪起稍艰。我先府君、先仲父、友爱加等。故秘书少监王公础之镇黔中也，公表授辰州参军，以为九层之势，必资一撮之渐。至於中年，公慨然叹曰：
陈力就列，不能者止。小官微禄，非所尚也。遂退居幽栖谷旧业，诗酒自乐。呜呼！以公之才之地，名不著於世，此乃人所以叹息也。以元和十四年八月十四日违恙，倾行於昭应县骊山之故里，享年五十九。有子曰公宿，曰宥，曰泰来，曰小泰；女曰气子。公宿等只奉裳帷，以其年十一月十六日归窆万年县铜人原，从公先茔，礼也。犹子待敬谨其铭曰。
元和十四年十一月十三日长子公宿书（录自《隋唐五代墓志汇编》陕西卷第四册）
№元和０７７
【盖】
薛公之墓志铭
【志文】
唐故鄂州员外司户薛君墓志铭博陵崔雍撰薛君讳巽，字中孚，河东人也。父大理司直仲卿，大父太子左赞善大夫环，曾大父平舒令煜，煜之父曰工部尚书真藏。君始学，遂以怀材不能竟其业，即年少持谟昼大府，大府亦多其材，被以剧务。计校称能，表授太常寺协律郎。元和五年，兵诛恒州。恒粮料使董溪。溪素知之，留参幕府，倚以出纳。兵乱，触粮料府。府使与其佐惧逼，进去。军食万计，委弃不顾。君在府庭，判官素卑也。
盗入，见君独管事，不畏如常，动其凶衷，得伏勇义。兵静使归，府谷丝毫不见动摇，当时名声美振北道。兵罢，泽潞长史以为贤佐也，邀署从事。方上前功，功当大任，会粮料使以罪坐法，因得诖狱南州连山县尉，北移朗州洎鄂州，咸司户参军。更大赦，许释，且复故初，不克，以元和十五年後正月三日，享年五，积疾而终。以其年二月庚寅，迁柩河南，四月乙酉，於先人之茔，合於夫人之墓。夫人博陵崔氏，先君二岁，弃二子於武陵。女子子曰ヌ罗尼，丈夫子曰那罗延，最幼。夫人德行世家，事在叔舅宗元之为志铭中。君之子凡四人，诸姬生。
长男子曰老老，长女子曰张婆。始君以筹策善交义於朋友，故士之闻人持权者，皆乐为之用。适居谪也，未及申其道，悒悒然诎乎志，犹好士者争附之，声号云有义，而内有夫人大厚之德，仁心密行，作仪於家，进退之难，姻族咸顺，其亲戚适爱合德如是，唯宜一变斯祸。夫人降世，子惟是雅，望君之仁，奈岁未□期，而君遽以成就。其孤□穷天之酷，哀哉！雍，夫人弟也，故於是备而得铭焉。铭曰：
□□□□，恢恢□室，扌丽宜在也，朋不怜之。而□安从？其为环也；冥冥之息，要云逮也。明夫孰以为心，仍思慈孤之赖也。
（录自《隋唐五代墓志汇编》河南卷第一册）
№元和０７８
【盖】
故清河郡张夫人墓志
【志文】
唐故清河张夫人墓志铭并序其年十月十三日追赠清河郡太夫人承务郎试太常寺协律郎成元操撰宣德郎试太常寺奉礼郎周仲书并篆易称中馈，诗美肃雍。嘉礼聿修，其来尚矣。至於服仁义，负容德，备柔一节，叶坤仪，茂实腾芬，足以冠於诗、易矣。夫人姓张氏，其先清河阳武人也，盖汉相留侯之裔，魏晋已降，冠冕蝉联，史策载详，谱谍辉炳，代累仕镐，家徙关中，今为京兆泾阳人也。代传儒学，素履居贞，高尚善蒙，乐乎天爵，庆积弥博，阴＊锺，降生夫人，贵表冲异。当笄诸谢室，归彼於门。内则克谐，四德咸备，洁矩之道，肃敬之容，奉以周旋，行而罔替。逮乎晚节，访道空门。喜愠不形，则季咸无以察其色；得丧齐致，则至人同以用其心。浩淼遐深，难乎测挹。
奈何福履之囿，繁衍之荣，冀将如日之悬，俄惊阅水之叹。以元和庚子岁秋七月一日，终於京兆大宁之私第，享年六十二。冬十月十六日合於长安县承平乡张杜村先府君之松贾，礼也。夫人有子曰弘简，德艺持玉，诗礼宝珠，抚翼清时，弹冠入仕，四圣毗弼，一纪践更，朱轮□荣，貂蝉即衤失。洎今上肇开宝历，其命惟新，迁左监门卫大将军知省事，兼掌纶旨，起复，加冠军大将军，勋封如故也。夫王者建邦设都，宵衣旰食。非听纳耳目，采摭谘询，则稷契夔龙，曷以擅名於昔也。次曰文颖，幼而聪敏，才行老成，六艺深该，三冬业就，自强於己，尚是布衣，而有之美之才，岂乏纡组？皆清怀乐棘，哀缠蓼莪。陵□千秋，堙变是虑。奉命叙述，实无愧词。其铭曰：
何彼矣，鲜敷萃止，洪源自远，灵芝卓尔。展矣德容，钦哉肃雍，仪形内则，澹志中庸。共伯早逝，贞姜克励，二祀栖神，百龄罔岁。石茆未封，月桂亏空，令范斯树，景命不融。青乌兆启，白□□碧，曷以表徵，琢兹贞石。
吴郡朱士良刻字（录自《隋唐五代墓志汇编》陕西卷第四册）
№元和０７９
【盖】
大唐故裴夫人墓志铭
【志文】
唐故太原府太谷县尉元府君亡夫人河东裴氏墓志铭并序徵事郎前左武卫兵曹参军裴俭撰夫人姓裴，河东闻喜人也。分姓受氏，前史备书；鼎族勋崇，历代具载。曾祖讳昌，皇朝高平、弘农二郡太守。大父讳彻，历户部、刑部二司员外郎，□刑部郎中，薨位。严考讳，历万年县尉、试大理评事、监察御史，领转运浙东院事，播清德以继代，流素风以袭荣。府君夫人即皇考第二女也。考敬，秉生知之质，□爱□自入之性。承慈母李教诲，执礼他门，妇德昭□。不幸府君早殁，夫人蓬首灰心，虽廿余年，未亡之叹，日深一日。府君生二子，皆在婴孩，而府君终於长沙。夫人惧举榇他寄，竭所居之产，换其人力，得归葬於旧茔。挈孩稚归安，不离于裹，躬自训导成人，旋树元氏门户，使二子崇祀。夫人尽主馈之道。
宗族□戚，称其贤俭迹□伯姊之德，孟母桓嫠之匹也。长男调补怀州修武县主簿，随其之官，因遘厉疾。呜呼！天无福善，贤而不答。以元和十五年九月九日终於修武，享年五十有一。二子长曰达，即修武县主簿；次迈，宋州文学；柴棘为瘠，蓼莪致哀，泣血而言，同穴遵礼。以其年十一月廿二日，归於万年县洪原乡东曹赵村少陵原先太谷之茔，盖鲁人之道也。佥尝谓伯姊明约仁爱，盍享荣养，何彼苍难知，竟以微疾云逝。呜呼！遂及之问，早切於诗。人不忍之丧，实同於子路。二甥号请，爰强纪述，泣而叙事，哀不及文。铭曰：
九原寂兮长夜不幽，光容谢兮真节空留。嗣子哀兮充穷，慈母主辨兮送终。
同气临穴兮痛结，刻石铭文兮长诀。
外生前乡贡明经李游道书（录自《隋唐五代墓志汇编》陕西卷第四册）

●长庆
№长庆００１
【盖】
大唐故马府君墓志铭
【志文】
大唐故□京内仓使朝议郎行内侍省内府局令员外置同正员上柱国赐绯鱼袋扶风郡马府君墓志铭并序南安郡单少达述噫！父能播圣善之声，内德垂品哲之范。有一於此，流庆必远。功济之美，直无荒逸也。得乎大使曾，蕴道迈德，优游奉君。祖负才抱能，佐理垂裕。大使综烦处剧，纲纪有声。所谓世济，不失於人臣，存我家宝。孩提秀发，聪慎芳犹，奉琴归我。国心踪横，特承诏旨，宣夷靖海，契合圣心。内守雍雍，外能禁律。
曾历班位佐附，握恩著迹，自修勤孝，殆今二纪。素风俭德，性用廓然。大使以礼接亲宾，以恩意育孤割。其於朋友支奉忠信，必道之以节，供之以均，其於勖之以勤，感之以悦，足见曾子奉亲，管仲追友。发一呵而众子成器，不施一扌失而下隶激忠。嘻然知戚族之和馥，孑尔浃乡闾之誉观。务处闲则理佛经而乐天命，属多擦则考至理而拔人伦。此非高祖之贞，皇祖之明，亡考之成，则曷表大使知自天生哉！於！天地生成，不待万物之报；父母顾复，不期孝子之心。所痛者季女尚笄而未行，幼子亦冠而未立昔也。生涯有限，厚眷无穷。春秋七十二，以元和十五年七月一日遘疾弥留，十二月一日殁於长安京兆府长安县解第，荣从义养。长子惟晟，贾谊有才，颜回不秀。次子惟良，志学上达，予期大来，慧而未泰，屡屈有时。皆泣血叩心，哀哀扶护，以其长庆元年正月廿三日安厝於长安县龙门乡，礼也。惟晟等予育志生之父，摧断金之旧。虑以陵谷傥变，琬琰庶旌，词则斐然，分同泫苦。词曰：
皇天无亲，唯德是邻，锺庆自远，挺生忠臣。忠臣之德，聪性绸直，训洽外姻，礼穷内则。克家以孝，从以下恩，生惠谕地，养德比坤。享年匪高，荣侍初及，冥殁迄然，风树何入。望望诸子，遑遑季女，有昆可，无父何处。六亲仰成，一旦俄倾，匪我潸然，皆同涕零。莽莽苍榛，幽幽黄壤，天长地久，音徽可想。周峰之地，泾渭以东，秦川沥沥，松柏多风。
（录自《隋唐五代墓志汇编》陕西卷第四册）
№长庆００２
【盖】
大唐故康府君墓志铭
【志文】
唐故幽州卢龙军节度衙前兵马使朝散大夫检校光禄卿兼监察御史赠莫州刺史会稽康公墓志铭并序刻石以纪，始终景行也。康公以长庆元年五月十日终於长安永乐里官舍，其年其月廿五日葬於长安县龙首乡兴台里先代茔之东北。呜呼哀哉！公讳志达，字志达，本会稽人也。自曾祖曰延庆，皇朝左威卫大将军，徙居为京兆长安人也。
祖曰孝义，皇朝万安府折冲，累赠户部尚书。考曰日知，皇朝兵部尚书、左威卫上将军赠尚书左仆射，以忠信奉上竭诚。建中三年将赵州，拔城赴阙，拜晋、慈、隰等州节度使。公即仆射第四子也。温恭其德，谨信在躬，未尝亏仪也。贞元末，范阳刘侍中济以金帛邀公，慕其才也。况非独弧矢之能，兼谋略可则，而授职焉。
今年本军选能，荐於朝。朝以军临戎虏，藉旧将，拜检校光禄卿，还，使授天子命之日，已遇疾，未及朝谢而终。诏赠莫州刺史，春秋五十四。娶河南元氏，父志宽，皇涿州范阳县丞之女也。早年先逝，有子一人，曰元质；一女适陇西李继宗。噫，古人有诔，今铭曰：
昔为他乡之职，今还先人之域。行可纪，名可传，铭石埋土，日月在天。辞城郭兮掩原野，去人间兮归大夜。
（录自《隋唐五代墓志汇编》陕西卷第四册）
№长庆００３
【盖】
弘农杨府君墓志之铭
【志文】
唐故朝议郎卫尉寺丞上柱国弘农杨府君夫人梁氏合墓志铭并序承务郎行饶州余干县尉翰林待诏郗从周撰并书公讳峄，神州万年人也。昔关西孔子太尉公之苗商，簪缨官族，枝派嗣贤，茂德穹崇，继於公矣。曾祖谔，祖思礼，皇任潭州流阳县主保父勖，皇任循王府胄曹参军。公即胄曹之次子也。七岁读书，究典坟之奥旨；习诸律令，得刑法之微文。悟解卓然，实逾在昔。一为高论，遐迩称奇。大理之长有闻，特状奏为大理狱丞是。官不称才，怏然惭耻。司刑固请，礼难推辞。及其任也，尽诸五听，恭守三章。次授金州司仓参军，职列掾曹，政临县邑。调补兵部主事，官非意请，权臣所留。次授仆寺丞，干蛊奉职，累有殊能。宰执有闻，命与言论。谈天下之利病，可验否臧；论损益之盈虚，悬知进退。执政以历官所议，不议清除，又抑其才，授中书主书。参议大计，无不深当，礼遇益重，进秩酬之。拜卫尉寺丞。
公私ム赖，人颇怀之。考迹未三，沉こ而至。日来月往，咸望痊平。何期天丧贤哲，元和十四年己亥岁十月十五日，殁於万年县永兴里之私第也，享龄七十有二。
呜呼！惟令德而空存，痛芳名而长逝。夫人梁氏，淑仪乎内，不听乎外，类桂花之早落，同梧叶之先。启穸告延，卜居宅兆。以长庆二年壬寅岁二月十一日合葬於万年县崇义乡之原，礼也。嗣子士真，登仕郎、前虔州司户参军；次子士舆。皆早承庭训，夙禀义方，仁孝居心，哀恸逾礼。天性之道，有感若斯，从周以谬承爱奖，述乎斯文，惧陵谷有移，芳猷无纪，衔悲抒辞，乃为铭曰：
猗欤府君，据德依仁，居官守道，克奉清贫。行施阴德，庆流子孙。车迁神柩，施引灵魂。春黪ホ，人感天昏。府君夫人，令淑在身，备於四德，睦於六亲。凤兮皇兮，缭绕丘坟。痛长掩而在此，悲松柏之空存。
（录自《隋唐五代墓志汇编》陕西卷第四册）
№长庆００４
【盖】
有，失记。
【志文】
唐故朱府君陆夫人葬志文并序陇右褐人李探微字致远述府君曾祖光礼，祖俨，父道琏，并慕巢许□□，不干世禄。府君得而袭焉。
夫人曾祖俊，祖宪，父宾，乐夷齐之志，不袭时荣。夫人得继焉。呜呼！夫有形必毙万化，俱尽其然，有唐乾元己亥也，府君膺梦熊之庆；大历己西也，夫人当设之荣。逮元和五祀而府君殂，长庆元年而夫人殁，殁之来岁春二月二十八日，府君嗣子惟，泛等麻经苴杖，扈□□□□二亲之丧，合葬於寄属杨府海陵县大宁坊之原，遵先圣之教也。府君讳正则，夫人陆氏，俱望吴郡，为长洲人。先命族者在系谱，列官存乎史册，弗遍称者，惧文繁焉。爰自府君，洎乎夫人，乃高乃曾，乃祖乃父，皆以抱素守德，养家遁世，糠比禄位，桎梏冠裳，栖息丘园，啸咏水，奉神农后稷之道；用天地阴阳之和。逍遥晏如旷怡，若闺门修整，又何加焉。呜呼！府君德行著矣，夫人令名昭矣，乃言从化，自谓知归，启手启足，及席而殁。府君五男，滋百行以韫椟；夫人一女，守四□以处室。即若价良偶，期无辽哉！探微得诸里人，敢旌休烈，乃志其墓，字於贞珉。其文曰：
吴之原，蜀之岗，龙盘凤舞斯为藏；松声悲，鸟声哀，驰日西去还复来，逝川东注何当回。
（录自《隋唐五代墓志汇编》江苏卷）
№长庆００５
【盖】
失。
【志文】
唐故襄城县尉范阳卢公樽夫人河东裴氏墓志铭并序赵郡李定之撰夫人其先河东闻喜人也。自受氏以来，代著功勋，家簿礼让，忠贞节行，国史备书。曾祖夏日，进士及第，累赠工郎郎中；祖政，凤翔少尹、右庶子、兼御史中丞，总山南西道十七州，允怀州泽潞等州节度行军司马；父友亮，左金吾卫兵曹参军，充河阳节度巡官；皆才杰道充，显名当世。夫人则兵曹之季女也。聪异禀乎天性，礼义袭乎家风，言德工容，亦光备矣。夫人早孤，叔父克亮尝谓宗族曰：此女贤明，可配君子。坟归於卢公，深闲妇道，事夫也慕如宾之敬，训子也遵徙宅之贤。虽星霜五变，而终始一德矣。初卢公前夫人郑氏，生二子而终，长才七龄；次甫六岁。而继室以夫人。夫人抚视怜念，其於己生，则夫人贤行可知也。呜呼哀哉！不享偕老，而卢公先殁，夫人帷堂而哭，则同敬姜之情；称家而葬，则合古人之礼。是以九族之内，莫不景慕共德焉。及叔父除建州刺史，夫人乃随从之官。虽叔父仁慈，夫人哀毁成疾，春秋始卅，以长庆元年十二月十七日终於建州官舍。令弟＊，衔哀护丧，远归怀洛，会卢公之弟侄咸远游宦，遂阻周公之礼，乃先代之茔，从宜礼也。以其年十一月十六日葬於怀州修武县清平乡。将葬之日，其弟等请余志之。铭曰：
彼淑德兮华贞姿，归君子兮室家其宜。天锺其美兮不与其寿，修短数定兮自古如斯。
（录自《隋唐五代墓志汇编》河南卷第一册）
№长庆００６
【盖】
唐故陇西李府君墓志
【志文】
唐故通直郎行□神武军兵曹参军李府君墓铭并序剑南东川节度掌书记给事郎试太常寺协律郎刘宽夫撰君讳瞻，字博济，陇西成纪人也。由太宗而下四世生金紫光禄大夫东都副留守＊国公讳峒。峒生凤翔府司录参军讳定。即君之祖祢也。君资性倜傥，少有所立。读春秋左氏傅及毛苌□□□□义，好尚名节。初不以禄仕为意。后补弘文馆□生，解巾授□州大都督府文学，满岁，领盐铁集建院事。不□一年，乃功□□，有司方上其能，会丁太夫人忧解职。及衣□□□，还授□神武军兵曹参军，恬然安贞，不屑荣利。以长庆二年龙集壬寅九月甲子卒於梓州之官舍，享龄五十有八。
无子主祭，可胜叹耶！夫人兰陵萧氏，故□州刺史□之长女。服勤氵濯，厥号宜家。不幸先君而殁。有女一人，适京兆府参军太原王叔向。叔向名家子，以文学愿悫称於士林间。前相国今剑南东川节度使代郡王公，实君之从母弟也。早睦中外之情，晚申婚姻之好，名服之痛，加於常伦。故自晗敛至於殡祭，仁施所及，礼无违者。即以长庆三年正月五日归葬於京兆府万年县义丰乡灞陵原，合於萧氏夫人之墓，从素意也。於б！逝水无回，陵谷易失，不有款识，将何焉！小子无君尚书敬公，盖李之所自出。君於余为丈人行，故得详熟其事。况奉代公之命，敢不谨书日时，以置泉壤。铭曰：
猗欤李君，禀庆公族。以礼自捡，以谦自收。盛德之後，宜享多福。胡为不慵，降祸斯速。悠悠丹，万里言归。朝露兴感，秋风送悲。凤城之东，灞水之湄，玄堂一闭兮万古长辞。
（录自《隋唐五代墓志汇编》陕西卷第二册）
№长庆００７
【盖】
失。
【志文】
唐故清河张府君陇西牛夫人合墓志铭并序处士蒋安撰有唐清河张府君讳晖，字元宗，其先晋阳人也。曾祖遐誉与讳，略而不叙。
父讳容，袭於儒家，宗於坟典。公即令子也。公昔中原有孽，叛者禄山，侵暴仅甸，公自晋阳，携幼家避妖来於河南府温县县西古乐村。创别业，事林泉，独歌道直，修身养闲。公乃克敦古实，名可标於史册，享年一甲子又一句，无何，去贞元十九年夏遘疾，秋七月十二日终於别业。嗣子一人曰颍，号诉敷於至礼，泣血护丧，以其年闰十月廿五日，权窆公於云梦岗列，茔树松贾，郁苍四时。
公夫人陇西中氏，其先潞府人也。实氏芳远，早事君子，为妇之道，克着仪范。
拥拥令德，可冠明时。府君先夫人终。夫人洁抚一子，而三年事丧礼也。为母立道，实曰虽俦，廿秋节操孀容，内训规矩，皆关诗礼之教也。呜呼！享年八十有二，去长庆初十月得病，医救竭方，至二年甲子壬寅四月廿五日，终於华堂。恸哭举家，夏灵垂惨，茂树风悲。嗣子颍，涂刍迷塞，怨叫昊天，孝行乡党，归休之义也。公元孙二人，少皆睿奇，□遇英达，可谓庆嗣，克从其善。手颍扶力，以长庆三年太岁癸卯二月十七日，爰启府君旧茔合，终於礼也。茔即温□西北□五里，□神备□，後胜埠接太行之秀气，前烟云连巩洛之河眉，笺灵合仪，卧此幽壤。然恐世易人变，即枫树摧移，不铬其词，无以表德。安卿与令子知音，见命抒述，乃采叙徽猷，彰於刻石。其词曰：
青君其先，贯彼晋阳，大袭儒素，诗礼克彰。身且谅直，敦古安闲，□世不事，底居云山。如彼逝川，哀我良德，遗风可规，为世之则。夫人有仪，妇道全行，终事君子，为母之令。皇天不仁，奄沉玉，可痛生灵，死归何属？涂刍嗣子，泣血护丧，扶力营葬，屠列肝肠。终天合，永归幽泉，攸攸魂路，白日无。巩洛□□，太行北倚，□□□□，苍□有异。珍宝石兮，明载他时，□斯□山，年□坠□。
（录自《隋唐五代墓志汇编》河南卷第一册」
№长庆００８
【盖】
大唐故马府君墓志铭
【志文】
维大唐故扶风马公墓铭并序呜呼！人之美长，安可蔽也？夫公劲杰豪，蓄育纯懿，勤而奉国，干以有家，践幼涉耆，即而无替。公讳进朝，字□，凤翔扶风人也。徙家绛州大平县，岁属屯阻，道困奸及，众庶不康，□将去土。公注心凌厉，拂剑组缨，卓尔军门，前卫後殿，高勋茂绩，克靖关山。洎於河洛载清，边畿底定，公聿修良节，随镇河阳，不掩异能。览及风景，公以此川地形面势，野媚土滋，络角村墟，俳亻回井社，公情高物外，辞职归田，摅散平生，乐只无迨。不稽旬载，家以给而业以瞻，故年丰岁歉，族墅罕亏，善人与！贤达与！人之祸福，天道满盈，公以大唐长庆三年岁次癸卯六月廿三日卒於河南府济源县氵贝阳乡戍坊村北之私舍，异疾经中，累夕而逝，享年七十周。即以其年十月廿二日窆於刘养村南原，礼也。周回坟衍，左右郊莽，其为终也，不为美哉！夫人太原王氏。心倾大节，志比凝霜。
长子忠义，幼曰忠顺。其长也垂芳弈秀，积庆承华，仕官居扃，少年独步，时之出首，深以奇状，遽染艰凶。孝亻亥名迹，哀奉筵机，礼亘谌章，立石申词，以祈方久。铭曰：
昭昭马公，令则其终，楚楚翘翘，穆穆雍雍。我公之德，温恭正直，其迥无垠，其高罔测。迢迢白日，杳杳西天，时将事往，永翳穷玄。哀哉孝嗣，匍匐丧次，卜胜求宁，千秋万祀。
（录自《隋唐五代墓志汇编》河南卷第一册）
№长庆００９
【盖】
唐故乐府君墓志之铭
【志文】
唐故荆南节度监军使朝散大夫行奚官局令上柱国赐绯鱼袋乐公墓志铭并序乡贡进士李衡撰公讳辅政，字辑，厥初得姓，以造父为穆王驭，赐之以赵城，因家焉；世为赵氏，则天水人也。其族皆豪家右姓，旌组成文。以公情锺渭阳，出为舅南阳乐氏之嗣。久宋戴公乐吕之苗裔。皇曾讳彰，以礼义升朝；烈祖讳宗，以忠勋入仕。
逮父爱，前仁勇校尉、守辽城府折冲、上柱国。公则折冲公之令嗣。年在龃龀，器宇夙成。光膺四星，翼映三杰之才也，之士也。贞元中，德宗以狎侍紫宸，升降□陛，未及弱冠，恩将宠绯，丽名十大夫之位。後以德宗晏驾，例守寝园。顺宗嗣升，诏叙弥渥。顷因皇德中否，复以宪宗纂鸿。元和初，熙载枢，密勿难旷。直以谙练故实，加乎文词秀拔。齿迹宫禁，命允令能。以帝室文房，掌难其选，晖映斯任，称公是深。至元和十三年，小有误旨，书降於私。至十四年末，闻王泽载濡，犹以殿院长甄受。天人不造，晚出宫车。暨今文武孝德皇帝，以社稷将忧，入守皇极。长庆初，以公枢密是属，复赐绯章。人君嘉在内久劳，特许以荆南监抚。皇之藩屏，推最上游；国之元戎，天下称剧。燮和王事，咸震美声，军务尽厘，书ト夜启，俾无奸讼之孽，实懋恩诚之风。惟公与勤数四年矣。
则前大夫袁公武，後尚书王公潜，赖洽政成，至今南服无事。无何，丁内艰。未几，天朝知□领攸重，久难其人，寻加起复，董彼旧镇。前後优诏宠牒，珠章异锡，载盈於□□。加以明左氏之傅，精右军之笔，清论马首，落云端，犹为好士之目，实处勤王之最。不期天之降戾，速疾於公，腠理无瘳，遂臻绵忄。以长庆三年秋九月冥有五荚奄终於荆南之公馆，享年卅有七。历事一人於四仕，止朝散大夫。有仲弟辅弼，季弟师济，悲趋庭之失序，服倚门於在疚，声泪俱咽，人莫堪闻。内成氏夙奉姑事，勤於妇节，无人无小，□实恭和，不图天垂其祸，孀人妻孤，人子於公室为甚。息惟升为後。嗟乎！羲驭骏奔，筮告云及，拂青乌之策，定玄窆之晨。以长庆四年春仲月有四日，葬於京师之东崇道乡之原，礼也。
圣慈轸悼，追赠累加。於戏！道不极，人不寿，亦天之将丧斯文也。故生事在行，死事在志。□不有词於石置不朽，式贞於万祀之将来。其铭曰：
天降精兮岳降神，诲唐圣兮绍七人。游蓬莱兮阊阖，文清宫兮晖四真。枢北极兮钮南荆，密中黄兮叩君陈。作内献兮作外良，功登退兮名不泯。□琴素涯谁宅兹，我有佳城遗壤邻。
（录自《隋唐五代墓志汇编》陕西卷第四册）
№长庆０１０
【盖】
大唐故李府君墓志铭
【志文】
大唐故朝议郎行慈州长史赐绯鱼袋陇西李府君墓志铭并序登仕郎前守右领军卫兵曹参军吴弘简撰将仕郎试太常寺奉礼郎张守之书并篆府君讳霸，字寿，出於陇西，而源流於周，而纂继於唐，繁茂於时，累代簪组。而先门典临州，而悬车卜闲，燕乐於郢川。而後数代居郢。府君继之而居焉。
祖忻，银青光禄大夫、临州刺史；父温，金紫光禄大夫、洋州别驾；行有闻而官有序，潜立纲纪，不为辙迹，皆可尚也。公自岁敦儒，而弱冠学剑，每自谓不能以文字折腰，而孜孜蹑常迹。遂从仕於临洮，授职阅谋，举直措□。而所胥无不理，所置无不服。而拥旄嘉其能而闻於上。贞元初，始授将仕郎、守左卫率府兵曹参军。金百炼而龙泉乃神，爵久縻而名实益著。禁卫之选，代难其人。遂授右神策军押衙。元和元年，改陇州司功参军。京毂多途，愚智纷杂，非至察无以辨其类，非至公无以防其奸。公冰素皎然，人所推让，及选其用，安辞以烦。乃授外巡使，不日月间，又加兵马功德使。元和十年，转慈州司马。长庆二年，拜慈州长史。命官列职，杖信输忠，其勤公家，夙夜不懈。而功闻劳止，疠气微侵，不康其身退以求理。翠主以官逾三命，利扌一军，必宜徇情，方俟大用。而侵淫不豫，绵历发时，履善无休，不与斯疾。以长庆三年十一月廿八日终於义宁里之私第，享龄六十六。材方展而寿有期，位末高而禄将绝。虽间出其特而景福不臻，其孰能显於世矣。公娶於清河张氏，封东平郡君。夫人左羽林军大将军邕之女也。姻联戚里，训立闺门，不事容华，每勤丝，始去笄而好合，终鸣凤而追飞，壮志花颜，同欢并命。而兰销玉折，未历星周。夫人则先公春正月十日而殁，亦既葬焉。育二女二男：长适杨而次适陈，而杨陈当有儒素风，早列於命官。男长曰君感，朝请郎，试恩王府参军；次曰だ，前衡王府参军。执亲之丧，疏未陈，而重丁天罚，崩泣无依，身病体羸，杖而後起。询於龟筮，日月有期。以长庆四年二月十日将葬於长安县龙首原承平乡张杜村。异封同域，时未会而礼亦毕矣。见请铭於不敏，录其闻见而志之。其铭曰：
逝川东注兮而不可息，哲人西迈兮而有终极。封马鬣兮植松楸，宅龙首兮而瘗孤直，悲夫！往不可追，今成古昔。
（录自《考古与义物》一九九一年第四期）
№长庆０１１
【盖】
无。
【志文】
砖。
唐故朱府君夫人范氏合墓铭公讳□和，广平人也。其先祖考，终□不书。公少好□□，礼□备身，不□□名，优游自适。何期□□不仁，歼我贤哲，以长庆四年二月十日殁於扬州江都县市北之旅舍，享年五十有八。夫人钱塘范氏，人□，妇道母仪，不幸於去岁十月九日先公而殁。嗣子三人：长德方；次德文；次□□。孝难及根於性情，乃以其月十九日，□于五乍之先茔，礼也。恐陵谷迁改，谨记铭曰：
积善□应，□□云□，生同□□，死玄堂。□□□矣，□□□□，千秋万岁，□□□□。
（录自一九九二年《扬州文博》总五期）
№长庆０１２
【盖】
无。
【志文】
首缺。
□□则持而载维寺务将隳□□□□□□□□□品力未倦於发蒙，而相望诸。
天心己□□□□□□元年十二月二日，因假疾之弥留，结跏坐而□□，春秋七十有二，夏腊五十余三。噫戏呜呼！尘俗徒伤於无依，解脱自遗其有漏。弟子僧常顺、贞素、开义、弘政、义、常贞、谈义等廿余人，同怀训导之恩，共起层山之塔，以四年五月六日，於本寺西北二里，僧俗千计，送归其所。盖门人□礼□师与业旧知也，虽缁儒各贯，乍服异而礼殊；□禅观同途，终道叶而心契。今者挹遗芳而雪涕，泣尽一哀；运拙思以含毫，词希百中。徘徊感慕，刊石铭之。词曰：天降灵瑞，锺於我师，孤高性立，惠敏神资。传心殖本，寅去破疑，三乘既达，初地将移。奄归寂兮言有遗，企先师兮页维，神怡怡兮自往，人＊＊兮徒悲。虑陵谷之迁变，崇层塔以峨危断真石兮纪德，将万代兮□斯。
前岚州静乐县尉兼太常寺奉礼郎宋埙撰专勾当门人僧惠悟、政顺。
长庆四年五月十九日比丘全一书（录自《隋唐五代墓志汇编》山西卷第一册）
№长庆０１３
【盖】
臧府君墓志铭
【志文】
唐故朝议郎试太仆寺丞上护军臧府君墓志铭并序府君讳暹，字其先，东苋郡人也。父竦，儒素承家，翼善传世，安时利物，行义先躬，流庆无私，茂勋有继。府君体貌纯朴，懿性贞实，不以门阴求仕，以经常为常。每行善以修身，克温柔以廉节。外则忠於朋友，内则义让为先。是谓孝从心来，性自天至。不幸遘疾，即以长庆四年岁次甲辰七月戊申十七日甲子，终於扬州江阳县会义里之私第，享年六十有五。夫人钜鹿魏氏。有男三人：长，次揆，小练，并卜期宅兆，以其月廿九日窆於嘉宁乡五乍村之原，礼也。恐陵谷迁变，故刻贞石纪德。乃为铭曰：
垅树风凄，秋宵月苦，一闭佳城，宛然今古。
（录自《隋唐五代墓志汇编》江苏山东卷第一册）
№长庆０１４
【盖】
失。
【志文】
唐故太原王府君及卢夫人墓志铭并序府君讳昙，字海云，□□□序，弘之金柯也。曾祖□，祖奉，公则奉之□子也。立性挺拔，克协忠义，其於省正也；矜矜耿洁；其於克信也，荡荡和风。绪□泽□，明於伐木之声；孝行继宗，闻於南陔之美。□绛州人也。乐於周洛之风，高闲隐□，不仕□门。□以岩薮逾适，乃坐云水为欢。斯者府君之志也。春秋七十七，元和十五年正月廿六日，卒於河南里之私第矣。其年殡於先茔，礼也。夫人范阳卢氏，禀气坤成，形崇巽位。三从□著，规矩以合仪；四德早闻，诗书以及礼。师训□功，嫔於君子。即管晋中人也。享年七十七，四年七月十八日终。
於戏！命之修短有矣夫。今以执徐岁为阳月乙酉日，葬於洛阳县北五里邙山之侧，礼也。嗣子守方，孝女一娘，哀哀殒绝，切切断肠。贯□□□，孝能竭力。
虑□年代将远，陵谷变移，以刻石记时，而不朽。其铭曰：
□□北邙，双剑永藏。翩翩丹，涂刍引傍。陇云重□□□，松贾郁兮苍苍。恐陵谷兮有变，刊石铭兮□芳。
（录自《隋唐五代墓志汇编》洛阳卷第十二册）
№长庆０１５
【盖】
大唐故刘君墓志之铭
【志文】
唐故昭义征马军百人将云麾将军试殿中监彭城刘君墓志铭并叙维唐中兴，长庆四祀，月旅仲夏，昭义征马军百人将云麾将军殿中监彭城刘君讳秀珍，时之不幸，以其月之七日，疾终於柳管之官舍，春秋四十。呜呼！惟公之先，自帝陶唐氏光宅天下，有裔子刘累，为帝御龙，而兴其祚。洎汉承赤帝之运，而斩白蛇，四百余年，光昭大业，子孙承庆，以及烈祖。□德祖冫合，以高时不仕，乐道外名，以至家君，以上略全。才授征马军兵马副使，官美左千牛卫上将军、检校太子詹事。爰及先太君之宜室，载诞贞良，而有三嗣：长曰秀运，禄贵逮亲，官至左武卫兵曹参军；仲曰秀珍，武毅昭时，为皇云摩将军、殿中监；季曰秀林，先公而亡。初公之始自效忠也，遇恒阳不顺，王命出征，公乃杖剑辕门，投身节制，材雄致果，立效成师。故得官美云麾，位崇中监。奈何天命不，弃事而终。於戏！詹事以勤王报国，累□戎麾；公能以忠孝真克从，十年随侍。
或推锋阵上，破虏军前，始期供济艰难，同夫休戚；岂命之不与，奄忽先殂。悲夫！詹事以天属爱深，骨肉情至，幽明遽间，痛悼难胜。乃命长嗣秀运、幼孙重子十郎、幼女妃子九儿等，奉君灵榇，权窆於南和善霞之原，乃择吉辰，营归旅榇，卜以十月廿二日归安於上党城西南临泉乡三里九龙岗从祖妣之大茔，礼也。
呜呼哀哉！乃为铭曰：
帝尧之祚，汉室之宗，思贞立事，克大门风。克大伊何？方伸武力，何忽中年？遽罹凶慝。惜哉严训，痛矣仁兄，爰谋贞石，以篆兹铭。
（录自《隋唐五代墓志汇编》山西卷第一册）
№长庆０１６
【盖】
失。
【志文】
唐故右监门卫胄曹参军故夫人京兆韦氏墓铭扶风马文同述夫人讳楚和，京兆杜陵人，工部侍郎、太府卿、同中书门下三品弘敏四代侄孙，参安定郡军事震之孙，光禄卿、宋郑虢三州刺史屺之季女，监察御史楚材之妹。聪雅日成，动合礼范，居膝下以孝爱，奉兄姊以柔顺，抚甥侄以慈忠，由是著淑问於宗族姻党间。年廿五，长庆二年二月归於我。以卑婉事夫族，以宽正驭群下，以道义扶□龀。予初未仕，夫人解之曰：尝闻读小说矣。春秋之时，以棣□□高陋巷无位，非颜子乎？颜子贤乎哉！予尝屡空。又解之曰：尝闻读马迁书矣。夫子既殁，结驷相上，弊屦不耻，非原宪乎？原宪贤乎哉！予昵於退，宴於道，贫焉不愠，贱焉不愠，非夫人辅焉。其明年，愀然曰：思视其家，有异於常。
□之将□能。予方调选，遂与之俱。既之京，遂遘疾。又明年（下泐）之感，将抵邓，止夫人於京，以示医，自谓微恙，（下泐）之别□。呜！天地不仁，善为无报，岁在甲辰，（下泐）焉。春秋廿有七，纳吉问名者，凡五载，捧苹供（下泐）仁而不寿，六姻伤感。逾年二月己卯，其子源（下泐）人之丧至自南阳，壬辰殡於偃师先舅（下泐）北，礼也。铭曰：
雒食之东，首阳之原，于嗟哲明，先□□□。
（录自《隋唐五代墓志汇编》洛阳卷第十三册）

●宝历
№宝历００１
【盖】
大唐故董府君墓志铭
【志文】
唐故朝散大夫守润州长史赐紫金鱼袋陇西董公墓铭并序　季弟乡贡进士交撰宝历元年正月乙丑，陇西董氏子复自金陵护先君长史公柩归京师。越月景申兆告吉，与季父交奉长史先茔，礼也。长史讳岌，字不危。皇朝将作丞赠将作少监钦之孙，苏州长史楹之元子。咸德尊位闲，不耀於时。长史明敏博识，好读书，业左氏春秋何论，一一穷圣人奥旨。贞元中，以天属拜怀州长史，自怀改润州司马，繇司马迁长史。长史常慕子产行事，得宽猛道，民爱吏恐，不浃岁而政成於润。时润将王国清作乱曾吴，人将掠州库。州吏框怯四散，逃墉窜窦，各奔其属。独长史神貌不扰，叱於吏曰：彼狂贼也，不讫日当诛。胡若之耶？命左右阖州扉，设御。果如长史言。卒完其库。时廉察使亦嘉之，竟不为万奏。岂非命耶？长史秦人，为泽国气所中成疾。长庆四年四月十八日，终润州廨宅。润人罢嬉，相吊於路。男曰复，曰随，曰泰，皆受严教，连於成立，号慕旦夕，将以扬先人之美，故授笔於交。交哀病逾时，词不能文，但直语其事也。铭曰：
呜呼，生有慈仁，睦乎宗亲。殁有追思兮哀於路人。官不崇兮命胡其屯？秩不终兮引归秦。金陵之吏号哭望江滨。呜呼！□之仁！公之仁！（录自《隋唐五代墓志汇编》陕西卷第四册）
№宝历００２
【盖】
大唐故王府君之墓志
【志文】
唐故太原王府君墓志铭并序皇府君讳友玉，为第四子也。太原上望，後因仕宦周流，久居赵州，经三数世，今住邯郸永福坊界古郝村曲，亦六七纪之岁，今为邯郸人也。皇公外祖路氏，惟皇公六艺包身，酌时俗之用礼乐射御书数，清尚不仕，眺逸云泉，文武克明，宽猛相济。夫人胧西李氏为第十一女也。夫人桃梅艳质，争开媚景之芳；见事清冷，理合江湘之水。女功□德，今古为之表也。育一男二女，男号国用。二女各从君子，皆承严训欤。贤郎君德惟善政，秉义龙时，垂钓清国。游情碧岳，自闲高道，守志善神，故有贤嫡孙文＊，年才成立，有潘安之貌，弘叔夜之才，文包七步之能，矢发百杨之捷，气岸越古。棱棱丈夫，真将军之俊气矣。为昭义军亲骑官，累有佥郜，试加品秩，功加於时，德垂後裔，皆先府君之风，诫本为右军之胤欤？皇府君不幸命入耄年，行从风烛，膏肓有隙，秦医不瘳，遂於宝历元年二月七日奄终私第，春秋八十有一。嗣子国用等，号天贯裂，哀感人灵，孀妇哀嗟，毁容灭性，想平生之迹泪黄泉之途，恸感齐眉，恨添比目。遂於唐宝历元年岁次乙巳三月乙巳朔五日己酉，蓍蔡占吉，而殡於邯郸县城西北葛＊之隈以平原，礼也。前望沧沧之水，牛首谓之扬波，横观郁郁之峦，鼓岳明之屺岙。恐川原改易，乃旌叙焉□，其词曰：
至大和九年大葬合谦谦王公，愕愕奇才，武能间出，文笔将来。东道之墓，西ト之媒，葛洪万巷，长陵一А。其一。一代雄名兮千载何速，□华幽冥兮百龄何促，远召良工兮勒碑刻铭，□□□□□□於谷。其二。
（录自《隋唐五代墓志汇编》河北卷第一册）
№宝历００３
【盖】
唐故琅琊王府君墓志
【志文】
唐故太中大夫（下泐）尉琅邪王府君墓志铭并序（上泐）判官□□□检校尚书户部员外郎兼侍御史赐绯鱼袋韦仁实撰上公讳汶（下泐）临沂，自秦汉，历南朝，越隋洎唐，其（下泐）儒清□德门，京为贵宗，川淳山踞，斋沦磅礴。或布方册，或传闻见，详於彼（下泐）祖方泰，皇朝虞部员外郎；祖鸿，皇同州冯翊县尉。考志悌，皇长安县尉、赠吏部郎中；（下泐）中府君之少子，蔡州吴房县人，博陵崔公孟阳之外孙也。天宝中，吏部任长安尉，□□□通略，为铸钱使、户部侍郎杨公慎矜判官，固权者陷扬於辟，吏部亦左为临湍尉。（下泐）公未龀而家罹荡析，既而诚毒冤祸，访家於汉阳，叫天於水滨，奔走无，以处屯之忧，穷理玄迹，遂契大觉，栖仪真宗，离俗历年。於党姻友曰：弃家伤百行之本，□□集一身之重。乃复逢掖为君子儒。因晤空了达之□□诗书□□之奥。故能探指要以澄澹高朗之志，践简默贞廉之阈。故无所成名。建中初，以□左卫兵曹从入蕃使还，效未录。时属兵祸，或浪泛江海，或云泊伊。二十年间为旅人。迹濡□落而志愈旷，身迫困欠而道愈尊。贞元中，复从昭义军试太子通事舍人，既又以简洁自暇，毓德林壑。夫人乐安蒋氏，家有忠烈，性谐明允，敬公之志不诎而道日修，未尝以饰躬或弊适□者薄为不足叹。
一子曰衮，孩提异观，公与夫人偕夙知是子，尝抚之曰：才与命相会者，时也；贫与贱不去者，道也。吾不能会於时，不能去於道，然将来者时也，知汝者道也。
道在而时会，俟汝而去贫贱乎？孜孜然，蔼蔼然，若耘千亩而望秋廪。不及十年，衮果以书判甲科登於仕，以□恭全行列於朝。公之至诚明德，承家作范之大略也。
元和九年，许帅韩□皋假公为功曹掾，纪律修举，方将上请，属淮右叛事，遂中辏十四年冬，福建廉使裴公□、魏博节制田公弘正继以穆生之醴，将置公於席□。
以南国之币先至，又试左卫胄曹之命己降，因辞魏而许之。时衮已察视东宪。公旋有安养遗荣之旨。裴亦敬公之年□出处不敢迟於宾皆之上，姑以优饩赡币，滋奉所乐，因得遂公栖迟偃仰之泰。公以□已道不可以食人禄，故亦雅有受餐返璧之让。而衮官业茂於外，庆养修於内，国人称□□族荣之。穆宗皇帝临极之始，诏曰□命□□於朝者□进之爵，遂拜朝散大夫、太子左赞善大夫致仕。制曰：善修其身，为时良士；善训其□为国□□。今皇帝嗣位，有如前□□拜太中大夫、殿中少监致仕，而夫人前後疏邑，贵实偕焉。士大夫咸谓公积善垂庆，中庸为教，所及其远哉。长庆四年冬，衮为度支郎，方得以上药精饪，调侍安节，（下泐）
至秋□□冀蠲风恙，饮食不爽味，形神无耗容，ウ忽弃养於上都开化里之宅，当十二月十三日也，享年七十七。呜呼哀哉！仁实元和初，家至宜上，邻衮於诗礼之庭，相与奉义而行，同万合志，世谓之通家者，王韦有焉。其年仁实为右补阙，闻丧恸哭，匍匐□吊，追公之德无及，勉衮於全，至就礼而已，明年建号实历，春二月十日，衮奉太夫人之命，护公灵座，归於周京，以卜先远。仁实方从事夏□，东至於洛，闻於衮，以其夏四月十一日甲申，襄事於河南县平乐乡杜翟村之九原，请铭於石，以防陵谷。愚不敢以无文而辞，有□□谨字。铭曰：
至德无名，大不□，元气汪□，孤云舒卷。洪范□□，文成积善，耀里承家，悬舆服冕。学蔼□□，道明义方，作士之式，为时之祥。清白之华，□□共章，原树高风，令名不□。
（录自《隋唐五代墓志汇编》洛阳卷第十三册）
№宝历００４
【盖】
唐宗正少卿李公墓志铭
【志文】
唐故宗正少卿上柱国赐紫金鱼袋李公墓铭并序通直郎守尚书水部郎中赐绯鱼袋李仍叔撰公讳济，字恕躬，陇西成纪人也。六代祖神尧高皇帝，生元凤，为虢王。王生宏为定襄郡公。郡公生邕为银青光禄大夫、秘书监，嗣封虢国，赠荆州大郎督。
都督生承旺，皇汉州刺史。使君生望之，皇大理评事、赠工部侍郎。侍郎即公先考也。先夫人弘农杨氏，赠华阴郡君夫人。外祖讳，开州刺史。娶京兆府华原县令彭城刘偃女，先公殁十四年，殡於镇州真定县。今则不及公之墓。生子九人，长曰同辰，右司御率府仓曹参军，次同师、同赞、同玄、同行、同文、同泰、同宾、同证；女六人，长弟廿二，已下五人皆未字也。自同辰而冠者，性怀善良，克奉家法，哭泣之节，颇见孝道。公初任试太祝，次转金吾仓曹，迁监察御史，赐绯鱼袋，为成德军节度巡官，转殿中为推官，又改侍御史，仍带旧职，迁户部外郎，转为判官。皆以公事修举，序进宾府也。贞元中，德宗文皇帝初年，寇贼归，复京邑，录定功德。以赵帅太师大变艰危，却立东夏，拨正将乱，自□殊庸，礼加宠崇，许婚宗族。公从伯姊得至於赵。太师知公之贤，邀领宾职，岁月淹久，官至外郎。旋因太师薨落，公不得离去旧职而将死者数矣。元和岁末，镇有师丧，三军将乱，欲立其弟，今凤翔节度仆射公也。公竭忠谋，潜咨伯姊，全置王氏之族，亟列忠臣之家。使太师之业复光，仆射远名不坠。得非公之力焉。朝廷擢拜宗正少卿，制词称此绩。公自筮仕至於登朝，曾无兼月之粮，尽入俸而足也。及兹丧殁，僦宇莫容。伯姊晋国太夫人哀伤生疾，彻虚正寝，安公柩焉。送往存生，情礼皆备，岂不道高人伦，义激风俗。与公游者，莫不挥涕而感之。公享五十，宝历元年正月十日寝疾而殁。闰七月十九日，葬於万年县义善乡旧茔之东北。难刻石铭墓，以难朽也。铭曰：
好古耽书，名从军立，投笔论功，侯封不及。奔波敷奏，差池忧悒，迹为宾寮，道皆伍什。款忠事泄，割地功集，疑责俾死，词拒血泣。仰诸鸿翔，悲同虫蛰，人多闲闲，公常汲汲。星氛生躔，下应人间，王氏忠烈，忽然昭宣。仆射承家，举族朝大，公随伯姊，乃得生还。宠锡斯极，擢贰卿寺，日星半纪，未移官理。荣卫疾生，沉悲不起，魂神销离，呜呼已矣。
乡贡进士周汉宾书（录自《隋唐五代墓志汇编》陕西卷第四册）
№宝历００５
【盖】
失。
【志文】
唐故润州延陵县丞李府君夫人东平吕氏墓志铭并序孤子孜撰　子婿宣义郎前泽州司仓参军刘惟丰书我先妣姓吕，共先炎帝之胤也。曾祖真，皇朝散大夫、绵州巴西县令；祖向，皇冀州录事参军；烈考林父，皇太原府寿阳县令；皆艺学立身，直道从仕。皇妣即寿阳第三女也。昆季三人，长兄刚，任太子校书郎，历华原县尉，终大理评事。
次则，皇潭府土曹参军，弟钊，前潞府壶关县尉。先妣孝慈明敏，本於天生，沉厚温和，自契坤德。孜积罚深重，少小孤露。先府君先皇妣十一年因官终於润州。
于时孜幼妹三人，孜未成名，妹未从事，孤茕在疚，旅寄江湄。泣对灵举，归路无日。先妣情由义激，智以通谋，虽囊无一金，而途出万计。乃携孤孺，以元和十一年七月护丧归洛，以其年八月，葬於河南县伊洛乡万安之北原。明年，长女十九娘适彭城刘惟丰，又明年，次女廿娘适吴郡张郧。先妣素尚清静，久怀止足，奉太上之教，修圆证之因。不图忽染热疾，以宝历元年六月三日终於洛阳县柏仁里之私舍，享年六十七。呜呼！孜以菲薄，乏济代之用，末及寸禄，以沾甘旨，奄弃孝养，屠旰溃心，号叩无所。以其年十月廿一日，於伊洛乡茔，礼也。孤子孜敬为铭曰：
混混洪河，流於东极。不休□□，先妣之德。大化熙熙，煦育是资。纤芥之微，何以报□！顷在江湖，羁惶旅寓。俯视号殒，北望心苦。携孤护丧，归於洛土。封树是崇，万安之下。二女有归，理家如故。呜呼苍！酷忽臻，泣血诉天，血尽无闻。日月有期，於万安之坟；陵谷虑改，刻石志於隧门。
（录自《隋唐五代墓志汇编》洛阳卷第十三册）
№宝历００６
【盖】
失。
【志文】
唐故青州户曹参军京兆韦府君墓志铭并序　乡贡进士冯行俭撰公讳挺，字梦楚，京兆人也。皇祖新，陈州别驾。列考伦，坊州宜君县令。
公内蕴贞实，外彰华彩，孝悌本於心，仁义形於用。积道而立，达学而文。其行也，履而後言，晦而後著；其文也，根乎圣旨，发於沈郁。故德广而寮合，文雄而丽。历资两任，解褐荆襄郢邑令尹，弦歌百里，声振九州。设五教以豫人民，顺三时以劝农务。化洽溢乎道路，威福惬乎众心。次历青州毗赞焉。功以纳言，时而扬之，事上之道易易，接下之心怡怡。节制薛公平以德行知见，改摄司录焉。
公德洽施今，不挠有司，一郡名族钦德焉。人皆感伏焉。公以道亿艺博，厌於烦务，试愿退归营壑，栖志烟霞者数四。薛公不听焉。志不泰焉。流连之侵矣。怀济时之策，当屑不袭，鸾翔凤翥，期拓浑元之上。於戏！善而无答。以宝历元年六月廿三日因宦殁於北海郡，享年五十六。嗟乎！邓游无子，唯女二焉。长曰映娘，年未龆龀，幼曰户户。尚居襁褓。长兄揆命仲子行宣可为继嗣。孀妻柏氏，崇美卿族，貂蝉贵门，即龙武将军良器之季女也。令姿婉娩之质，幼合师保之芳。
盛礼结，淑德宜室。荐苹而敬可享，敦宗族而仁可瞻。容功有则，动息由义，善行永著，期何丧天，贞妇节义。嗣子行宣、长弟擢、幼弟操、犹子仲谔等，以宝历二年正月廿二日筮地归葬於京兆长安县义阳乡高阳之原先茔，礼也。铭：
有鸾在林，载戢其翼。振振君子，永言其德。嗟夫哲人，贤而不寿。瑚琏虚委，芝兰讵久。唯余芳烈，终天不朽。
（录自《隋唐五代墓志汇编》陕西卷第四册）
№宝历００７
【盖】
唐故杨氏夫人墓志铭
【志文】
大唐故南阳宗府君杨氏夫人墓志铭并序夫人弘农杨氏，其先后稷之苗裔，晋杨侯之胤绪，弈叶传庆，源流实繁，比因游宦，遂家於中山焉。皇祖讳简，朝议郎、试太子洗马；居宦仕师，躅展奇迹，英贤间秀，簪组蝉联。或吐凤以驰名，或慎知而佐代。皇考讳弘；高道不仕，养真自闲，垂裕後昆，脱略人世。夫人即高道府君之长女也。淑慎成则，风仪可规。
以李之年，从羔雁之礼，乃移天茂族，极妇道於巾帚。班曹之风，誉靡能越。
冀望凤皇于飞，寿齐椿柏，岂图子才龆龀，府君祸臻，先丧泉扃，备刻前志。夫人哀孀，感悼闾里，主丧卜兆，徙居训子，孰不称贤於此，取伦於的史。何天靡福善，寝疾弥留，以宝历元年四月十八日＊於定州安乐坊之私第，享年六十有一。
呜呼！灵兮何适，遗范空傅，井折双洞，江沉两剑，以宝历二年四月十二日合於唐县西北三里府君之旧茔，礼也。於戏！荒郊月惨，暮景云昏，幽坟掩瘗兮玉厘罢开，暗室沉冥兮图天不晓。嗣子泣血居丧，哀毁逾礼，虑陵谷隳变，刊石为铭，扃於泉户。其词曰：
处室家兮俱德芳，懿誉惟仁兮何居孀？恩不造兮於穹苍，壮年子稚尚沦亡。
孤鸾影减剑又沉，灵兮冥冥会穷荒，泉门一闭夜长长，千秋日月徒更光。
（录自《隋唐五代墓志汇编》河北卷第一册）
№宝历００８
【盖】
失。
【志文】
唐故亳州司兵参军赵郡李府君墓志铭侄女婿河东裴缜撰府君讳群，享年四十有九。官历郡掾邑佐，自军民之长者七政，真摄由之。
禀刚健而莅□，敷诚信而与物。笃实贞确，乡党有誉，服义奉教者知所慕焉。宝历二年，归闲於洛阳。以四月十七日，终於伊川之别墅。爰卜七月一日，归於先茔，礼也。曾祖柬，同州刺史；祖印，尚书仓部员外郎；考胄，尚书刑部郎中、兼侍御吏、知□。君即刑部之第二子也。袭祖宗之余庆，禀□知之惠和，智周其身，迹感於义。与善无报，竟孤其分，不享丰禄，不济永年，夭殁有生，神徵孰信？夫人吴兴姚氏，有□男且稚，二女未笄，惟是一日二日洎逾月之事，实从父弟前和王府参军友冲主焉。为缜获接姻好，见铭石。其词曰：
苍苍平原，新阡旧阡，昭穆列侍，前贤後贤。□□□夜，复土终天，寂寞佳城，历千万年。
前河南府河阴县尉裴绰书（录自《隋唐五代墓志汇编》洛阳卷第十三册）
№宝历００９
【盖】
大唐故贾公墓志之铭
【志文】
唐故朝议郎内供奉守庆州司马上柱国赐紫金鱼袋贾公故夫人颍川县太君陈氏墓志铭并序　　承务郎前太常寺协律郎李参撰公讳光，其先武威人也。皇考讳仲素，不仕。公江山秀气，生为人，风神散朗，德义资身。性惟忠直，言必三思，清慎居心，与物无竞。在官克勤，志理有襦之风；在私克俭，於家实盈於仓廪。训子弟，习之以礼乐，教之以义方；与朋友交，言而必信。实可以为人之师也。岂谓中宵坠露，勖且收光。大厦折其栋梁，江海沉乎舟楫。夫人颍川县太君陈氏，四德咸备，六行无亏。妇礼母仪，殊过前史，三从之义，九族皆知。仿之者如云，教之者如雨。何期逝川不息，落日难留。倏忽之间，恩慈永隔。子有数人，且奔亡之外，唯有一存。即存者温也。
至孝用心，若凭佛力，错磨贞石，钅周写经文尊胜真言立於坟侧。辍哀就礼，孝道克全；竭产罄资，用修丧事。以宝历二年十月十五日迁葬於京兆府万年县川乡郑村。奇哉！孝子时当孝理，无计报于劬劳，空志之于坟邃。铭曰：
公惠纳贤用，雄声未解，内之供奉，外之司马。勤事於公，冫食饮无暇，君子人与，君子人也！夫人德为妇首，行可母师，择邻训子，所见皆奇。可观兮吝止，不忒兮其仪。
（录自《隋唐五代墓志汇编》陕西卷第二册）
№宝历０１０
【盖】
失。
【志文】
唐故银青光禄大夫检校司空（下泐）分司东都上柱同乐安县开国侯食邑一千户□□□孙公墓志并序　　从表侄金紫光禄大夫守（下泐）门下侍郎同平章事充太清宫使□文□大学士上柱国彭阳县开男食邑三百户令狐绚撰圣敬文思和武光孝皇帝御极之十□年七月□□居守左仆射孙□陈□秩病，请□□任。天子优宠元老，乃拜俭校司空、兼太子少师、分司东都，□□伸之显卫，以就良已。诏下之明日，三川守臣以急章闻曰：公十四日薨。天子怛然悼耆德特□□□会入廷臣，中吊赙之礼，以三师追褒，册命恩数有加焉。公讳简，字枢中，其先有妫之後，齐太公田和其裔也。和孙□为齐大夫，以伐乐安之功，遂封於乐安，因赐姓孙氏。吴将军武书之孙，子孙在吴会，称富春氏，吴主其後也。其□迁者□□□□至隋并州晋阳县令，唐封晋阳公讳孝敏，公之七代祖。晋阳公生仲将，为唐郓州寿张丞。寿张生希庄，为韩王典签。典签生讳嘉之，即公之高祖也，天册中，擢进士第□□萃科，有文学重名，後累官至宋州司马，赠秘书监。自晋阳公而下，位虽不隆而道德皆显。曾大父讳逖，开元中三擢甲科，初入第三等，又入第二等，超拜左拾遗。大名铿发，□耀当代。雄名如萧颖士、颜真卿、李华，咸出座下。累迁中书舍人、刑部郎赠尚书右仆射，缢曰文公。□大父讳宿，又傅文公之业，登制举，为谏议大夫、中书舍人，终华州刺史。烈考讳公器，又继词科高第，历监察，后为濠、信二州刺史、邕管经略使、兼御史中丞。时属五溪不率，王命奉诏招讨，克有戎功□□，累赠司空。司空公前娶荥阳郑氏，继娶河东裴氏。太保公即司空第三子，裴甥也。幼锺司空公之艰，长□天至。司空公亲弟献可，皇大理司直，娶范阳卢氏。太保公没司空公之丧未几，季父司直又殒。太保公以季父无嗣，遂执丧以继其後，服除，举进士。元和二年故太常崔公掌春闱，升居上第。後赴调集，判入高等，授秘书省正字。所试出，人人皆傅讽。秩满，赵丞相宗儒镇河中，辟公为观察推官。再调补京兆府县尉，又从张华州□素之幕，授监察御史裹行，充镇国军判官，徵为监察御史，除秘书郎。裴中令度镇北都，辟为留守推官，以殿中侍御史中供奉充职，又转节度掌书记，又改节度判官，奏加上柱国，赐绯鱼袋。大京兆卢士玫仰公之才名，表公为□司录，王潜仆射在荆南，思得髦贤，奏公为检校礼部员外郎、兼侍御史、充节度判官，人为侍御史，又丁继房卢太夫人忧，孺慕之情，如实出己。君子以为难。窦历元年，以司勋员外郎判，吏部废置，转礼部郎中。又罹裴太夫人之祸。殆不胜丧。及出，除左司郎中，加朝散阶，转吏部郎中，又加朝请大夫。用公正之望，迁谏议大夫；以文学之称。守本官知制诰。用忠悃奉诤臣之职，骋敏捷为诰令之能。职业具举，时论推服。所草词制，勒成十卷，行下於代。转中书舍人，拜同州刺史兼御史中丞，赐紫金鱼袋。左辅理所，故事同在。毂下连岁凶荒，人萌困瘵，孽孳为政，臻於泰宁。感白雀嘉之瑞，表公德化。时省司以长存营田耗折官米，将以极典处本州网吏。公抗表论雪，皆得贳死。人到於今称之。迁陕虢观察使，检校右散骑常侍，兼御史中丞。其理如冯翊。属邻郡螟贼为灾，过境不■稼，复有神禾同颖，益彰异政。徵拜刑部侍郎，与御史府及法司同按箫本伪事，皆取决於公，欺妄立辩。又掌吏部东铨事，抡拟绝私。真除史部侍郎，拜河南尹，其政如同陕之素。值飞起，公虑害我穑事，用诗之界火之义，遂令坑焚，去其大患，竟致丰穰。加中散大大阶，迁镇节制河中，检校礼部尚书、兼御史大夫。不易同陕洛之化。此镇先是循浑郭之制供须，节使费逾他镇有至十倍者。公皆削减，以己率下，一不自私，繇是大治。加中大夫，入拜尚书左丞，复兼判选部事，加太中大夫，出镇山南西道，检校户部尚书。其政如前之四治。後三为太常卿，相武宗及今圣郊天之仪，动循故实，礼无违者。□□检校兵部尚书、节度宣武军。及受代，帑廪留多初万倍。以诚信临下，万众恬然。加正议大夫、检校右仆射，又为之加银青光禄大夫，又封乐安县开国男，又进封乐安县侯，出拜东都留守、检校左仆射，再为吏部尚书，又为东都留守，检校左仆射如故。保之治，先後如一，节省浮费，府库充仞。□天子方将以上庠隆位处国老，以咨访其道。□时未□□洽平□而公不起，享寿八十二。公前夫人沛国武氏，故宰相元衡之女。今夫人陇西李氏讳宗衡□□州刺史实□以□之近属。夫人阃闱之德，动为女师，辅左之道，光於内则。有子九人：长曰景蒙，前奉先令；次曰景章，前太子内舍人；次曰□，前河南府士曹；次曰景裕，前河南府兵曹；次曰纾，前渭南县尉、集贤校理；次曰徽，前河东节度推官、试秘书省秘书郎；次曰纟求，□进士；次曰幼实，次曰弘休，并河南参军。景蒙等各敦士行，负公，衔哀克家，睦友无间。纾、徽、纟求兼能以文嗣赎，为时闻人，□大□後。女六人：长吴兴沈称师，早世；次陇西李稠；次钜鹿魏镳，次敦煌令狐缄；次北平阳□本□□□最幼□□□卜以其年十一月廿六日归於洛之北邙先司空大隧之次。惟公始以至行，□闻後用（下泐）华皓不倦，立（下泐）之内，周慈爱於族亲之□，执谦自居，当官正色，自卑□以至崇贵□□有夫（下泐）於台阁，遗爱□□所治。有以见□□子始中终之道，斯为全德欤。小子不佞，辱公（下泐）早成受□知又从父□□备公诸倩之列。景蒙等以在姻故□末，见为志，其敢固辞。铭曰：
公之性先，积美旋源。炽昌之势，发自陈田，将军开善，□主霸权。□茂之气，□□又□。□丘秋官，雄藻融粹。天华国，掇其□□。华阴掌纶，特擅丽温。司空行化，三土怀仁。储祉叠庆，到□乃盛。孝以承家，贞而不竞。振耀词英，翱翔公□。出入更践，高享令名。州邦藩翰，皆流德声。天子有道，喜公寿考。忽惊栋折，兴嗟苍昊。伊洛北山，秀气□悠。天长地厚，公之宫在焉。
第五男前京兆府渭□□□集贤校理纾书（录自《隋唐五代墓志汇编》洛阳卷第十三册）

●大和
№大和００１
【盖】
唐故乐安郡太君蒋氏玄堂志
【志文】
唐故太中大夫殿中少监致仕骑都尉琅耶王公故夫人乐安郡太君蒋氏玄堂志孤子衮讠巽曰：衮行逆天地，先大夫违养再期之前月，太夫人乐安郡太君又弃衮及诸孙於东都永丰里宅之东寝，实宝历二年十一月三日也。明年二月，改元大和。衮殃未自灭，听远期於龟筮，告以五稔之内。唯以改元年月二十八日叶从权礼，谋於族党，号泣奉行，永惟迁，恭俟来吉。且封於先公之兆东北四十八步，盖河南县平乐乡杜翟村之九原也。假人为识，惧遗至德，足以衔毒茹血，自书贞石。蒋氏由周公之子伯龄封其地，遂氏焉。後寓於齐，是为乐安人也。迄今皇朝，代有令人。曾祖讳元佑，皇徐州彭城县令、赠秘书少监；祖讳钦绪，皇吏部侍郎、大理卿，累赠至礼部尚书；考讳清，皇巩县主簿、赠文部郎中，又赠礼部侍郎；外祖仙州西平县主簿范阳卢公讳沐。太君体弘於天，禀顺於坤，叶信於时，法明於曜。玉温金利，兰薰冰澈。与孝慈仁义，听从婉娩，内则有遗纪，家人形外象将载籍无类也。生周月，当天宝国难。先侍郎方任跫县，兼职台推，与中丞卢公弈临节不夺，国史有传。既而先卢夫人移天自誓，以仁从井，而幸免焉。
太君虽有诸父，且无伯季。卢夫人保抱以违军旅，困饥馑，孀酷孤，横诚无告，然而恃念承颜，相保三纪。卢夫人终堂，泣继以血。宫殡伊阙。余二十年，侍郎旅窆邙山，殆周甲子，而人无襄事。太君衔哀结愤，且虞水火，不腴不饰，暗诉天神。元和八年，衮为伊阙主簿。太君方心储诚信，手集礼物，克用勿悔，归丘封。长庆三年，衮为度支郎，因出告朝请。泣曰：我有怀二人，烈行亮节，谥封未及，痛不忘心。衮敬惕承命，具辞献状。是年五月，太常谥侍郎曰忠。特恩封卢夫人范阳郡夫人。孝诚所感也。忠公旧业，优诏蠲征。既六十年，其家不请，悉令援旨获除附焉。初忠公哀敬之主，诏以犹子＊为嗣。嗣兄之子三人孤弱，恳其生成，而孟颜、季颜皆经明就业，仲颁亦因纣谥，延授华州参军。且取嗣兄之女妻衮。念亲亲□，每悼门族堙，幽俾以勋荫，举求宦学。而诸兄诸子遂名禄者又六七人。恭闻既笄四年，礼用□见。先公道厄未济，家惟靡依，或止寓忠公故园，或因缘嗣兄薄宦。而异室之敬难久，久客□态浸微，食罄衣褰，扌寒居弊，我绝假丐，旁无涓濡。而未尝不以达命乐道，则吾贵富如是者。居三十年，衮能言，则躬受诗书，不肖不才，锺慈训一十八岁方登名拔萃，刊正秘书，始温清有归，刀尺获展，□心馨以奉祭祀，力诚敬以待亲宾，故中外有辉，家门渐复。□太君恩勤之至也。当其力绵事缛，势顺应违，则以均驭贫，以和保大，终使物情从理，日用不知。此又宜家之深者也。及衮仕忝台省，累逢国庆，先公再迁阶秩，致政以至亚列。太君始封寿光县，以转郡封。银章朱组之光，展衣狄之贵。序节通贺，轩盖聚门。远迩亲朋，信书交溃族类闻见，荣企相傅。共曰太君之由也。
宿契上乘，诵妙法莲华经、广自在惠因，法讳实相义。晚岁亦探黄老之术，受正一，道号道微。故以方便真素，理家及物，尽三教之奥旨，符一切之大顺，而我无取焉。享年七十三，主家四十九岁，介衮名禄职奉共十一任，贻厥孙六人。
衮自以肝血报养，不允不极，滑甘才备，风恙遽萎。并走群医，治候千日。诚明无感，天地殛之。但伏念馈药之辰，尝有命曰：昔我孤苦，每怀忘生，复思伉情，谁与追远？尔念此诫，有时而行。是以偷视晦明，忍死未敢。况衮六人同气，唯一妹成人，嫁於监察御史裹行陆迅，二年而夭。今吊形唯影，大事未终，推往固来，不容不勉。谨以全归全德令猷懿范，权志玄宅。上天后土，昭知永艰。
王氏四从侄朝议郎守洛阳县令上柱国赐绯鱼袋长文书西南去景业村光侍郎茔七里余一百步，西北去衮亡新妇墓四十三步。
（录自《隋唐五代墓志汇编》洛阳卷第十三册）
№大和００２
【盖】
大唐故韦府君墓志铭
【志文】
唐故同州录事参军京兆韦府君墓志铭并序维唐冯翊郡督邮韦冰，字祥风，享年五十四，时大和元年四月十四□终於位。
呜呼！冠冕清高，为关中茂族。曾钧，皇驾部员外郎；祖怡然，皇左赞善大夫；烈考讳巡，皇绛州录事参军。公始佩Δ，颇立志概，不由师资，一举明经上第。
既会常调，判入高等，受太子正字。属先大夫持纲诖误，坐贬建溪。公固辞旨命，愿侍南行，迫尊严不听，遏留守任。由在京辇，日诣天门，引文陈恳，誓雪沉冤。
雨晦风飘，初鼓则至，沥血启词，志摧金石。凡卅日，执政始为信览。方明造化之权，特徙荥阳郡司户。乃率弟凝、凭＊牒迎觐，穷陆及淮，会丧车次岸，天夺荥阳之禄寿，神负冯翊之孝诚。茹毒泣血，护返先茔。服阕，转京兆府咸阳县主簿。秩满，叙虢州录事参军。未经考，丁太夫人忧，善居丧制，毕，奉归。释礼，拜大理评事。两衔制命，连按大狱，酌三尺而出没萧章，览片言而涵泳由也。
天颜悦可，宰执欣遇，竟孤直道，守任三周，累假主簿，拔为院长。庶务攸举，首尾相承，卿僚景向，为刊贞石。辞满，换同州录事参军，迎风虽惧，立法稍难。
会刺史薨位，新命刑部侍郎徐公晦为郡。奸徒逆设诡词，迎路盈耳。徐公未察细之间，署公假掾。凡历多难，徐公大晤，乃牒举公复位。曰：直如朱弦，洁若白玉。噫！疑抑何愤於未详，昭洗用嘉乎末鉴。复位七日，风毒微伤，郁郁中怀，仓卒不讳。公始童，与仲弟安邑县主簿凝切差道义，同业异时，逦迤登第，名问相磨，婚官相次，伯俸仲任，仲俸伯专。叔弟凭、季弟澌，自幼及成皆所教。
指绳其懈，剧严师之叩胫；申其爱加，仲海季江之甚怀。辉映士林，孰云凋落。
所以凝等痛加於人一等矣。夫人范阳人河南府功曹卢後己女，先公十四年而殁，寓窆於河中府解县近郊。遗孤本余，年始十二，自禀天性。凝等竭奉襄事，卜其年五月五日启解县殡，陪公裳帷，以其月廿三日归葬於京兆府万年县洪固乡胄贵里先茔。未，宜也。安邑以中规忝迹门栏，猥命裁述，铭曰：
名以学成，仕由父人。刊正宫局，笑谈俯拾。邦甸乃由，公望愈休。肃彼虢略，自我督邮。旋命棘寺，迥出谠议。迩辖左辅，左辅善地。河惭行己，罔忝厥位。正道浸徵，公实泣之。冒锋突刃，倏坠忽危。惩谪奸蠹，孜孜。竟郁中道，不通伟□。霜霰□殒，兰艾亦摧。瞑目已矣，伤心何哉。先茔坟国，封树参差。令善无负，芳馨其垂。
西岳处士崔中规撰（录自《隋唐五代墓志汇编》陕西卷第四册）
№大和００３
【盖】
大唐故吕夫人墓志铭
【志文】
大唐故东平郡吕氏夫人墓志铭并序　前右领军卫兵曹参军吴弘简撰呜呼！花始春，可惜大夜，有期难保，即东平吕氏来嫁於陇西李协律，交未三载，大和元年六月十日卒于夫之家崇化里之私第，享年廿有五，曾祖敏，州洛郊县令。祖仲逸，王府谘议。父亻免，光禄寺丞。虽位末高而名已著，可谓世禄之家而令胤不坠矣。夫人事姑每严於父母，主馈实勤於宾客，恤下无阻於仆妾，不其盛欤？奈何福不臻而寿太促。绵县寝疾，执姑之丧，哀不自胜，毁瘠而殁。以其年七月廿二日将葬於长安县南姜村舅姑之茔后，权也。育一女，字越娘子，年才过周，嘤嘤染疾，保育於父之手，及衰，抱之而哀无节矣。惧其迁变将勒石云。铭曰：
天地降祸兮何不仁？妇姑同殁兮未浃辰。生养高堂兮竭节，殁侍玄台兮终身。
堑平原兮荆棘生，穴厚地兮狐兔邻。惧将变于陵谷，纪淑行於贞砥。
（录自《隋唐五代墓志汇编》陕西卷第四册）
№大和００４
【盖】
陶氏墓志
【志文】
唐卢龙征马使游击将军守左武卫大将军赐紫金鱼袋曹朝宪故夫人太原陶氏墓志铭并序陶氏之兴，其来远矣，史传备著，谱谍昭彰，略而不书，盖从简易。皇考岸，高道不仕，乐志林泉，以文会友，择德为邻，阅礼敦诗，恭俭庄敬。夫人即府君长女。年在初笄，适兹令族。罄礼则以奉舅姑，秉谦卑用和娣姒，竭哀祭而敬宗庙，极工巧而组纟川玄黄。於戏！夫人德契周诗，道光女史，埙篪合韵，琴瑟和鸣，举案梁鸿之妻，贤明柳惠家室，断织教子，闻夫徙邻，继美前贤，垂裕来史。
将军愿恪孤高，刚直立操，少垂雅誉，宿负忠贞，历佐五主，四拜武官，挺身於清白之间，抗词於难犯之地。夫人作配君子，合卺结缡，垂四十春。动无措容，言未越礼。将军待之喜愠未形，宾敬无异。三女淑慎，二适他门，六行三从，播闻遐迩。虽趋善训，得非＊门之诫焉。何图彼苍不，歼我淑媛。春秋五十七，大和元年九月三日终於幽都县来远坊私第。将军身限公事，不睹临终，痛悼子真悲奉倩。以其年十月三日兆叶良辰，蓟城东南八里会川乡从善村东北原，礼从权也。有子一人曰楚瑗，年未成立，茹毒衔哀，杖而後起。恐年代绵远，芳懿无闻，见命非才，刊勒贞石。铭曰：
爰有淑女兮妇德早彰，作配君子兮几变炎凉。和鸣缱绻兮宾敬如初，不终偕老兮先掩玄堂。独守孤坟兮夜伴明月，万古愁烟兮松柏青苍。
前檀州司兵参军宝少文撰（录自《文物》一九九二年第九期《北京近年发现的几座唐墓》）
№大和００５
【盖】
失。
【志文】
故左神策军护军中尉兼左街功德使特进行右武卫上将军知内侍省事上柱国沛国公食邑三千户赠开府仪同三司刘公墓志铭并序　将仕郎守宋州宁陵县尉王叔撰皇唐十有四圣，自邸第诛内虐之前月，护左神策军中尉特进沛国公寝疾薨於万年来庭里之私宫。先帝辍朝，近臣出次，五营凄怆，七萃兴悲。於时宝历二年冬十一月廿八日也。大忠贞出於俊贤，功业资乎明哲。往者穆皇不涅，储副未安。
公时身在内庭，职居近密，捧重离於黄道，引少海於青宫。一有元良，遂登大麓，授彼武卫，总兹和门，休勋耿光，伟操弥劲。宜哉！公姓刘氏，讳弘规，兼以字称，京兆云阳人也。其本炎灵胄胤，彭城冠族。曾祖讳，皇朝同州白水县令。
祖讳信，梁州汉川府折冲。考讳英，左武卫翊府中郎将。咸有惠词，而无爽德。
公即郎将府君之第二子也。学识该博，风神警拔，有君子之仪表，蕴人伦之纪纲，经武体文，知微达变，讲贯乎诗史，研味乎精华。爰自壮年，至於知命，累授大官之秩，亟升朝右之荣，克昭茂功，无忝厥位，故能德辉於外，诚动於中，五月渡泸，万里通，谕蛮陬如反掌，定巴徼如拾遗。出护方隅，诘诛暴慢；入居近密，翊赞雍熙。斩单于妖乱之兵，降淮左逋诛之寇。洎训齐北落，总统师门，位亚元侯，权侔上将。谦和内恕，无回天转日之讥；周慎温恭，有下车数马之对。
历职自天威军副使监翰林，ヘ左右神策，兼两街功德副使。两监河东，一护淮南，一内飞龙，再掌枢密。改内庄宅鸿胪礼宾等使，迁左神策军护军中尉、左街功德使，历官自内仆局丞、内府奚官等局令，内寺伯、内给事、内常侍、内侍省少监、右监门卫将军，封彭城县子，进封沛国公，食邑三千户。门列森戟，筵皆贵宾。
迁左监门，乃授特进、右武卫上将军，皆忠贞之所致也。公本名湛然。宪宗嘉其勤绩，赐名弘规，用旌殊奖。惟公处贵不骄，居宠思约。自总兵中卫，佩玉趋朝，常以止足为心，每以挂冠为意。东郊别业，种竹开亭，月忄晃琴轩，剪茅通径。
岂图鬼瞰於室，{任鸟}巢在门，爱君之志不渝，梦竖之灾俄及。春秋五十有二，呜呼哀哉！敬宗痛勋旧之沦亡，惜忠良之永逝，下诏褒慰，献欷者久之。赠开府仪同三司。以大和元年冬十一月十四日卤簿哀导，涂刍备物，葬於川西原，从新兆也。夫人密国夫人陇西李氏，同官镇遏先锋兵马使、太子宾客兼侍御史文告之女。玉质兰姿，柔嘉雄则，追和鸣於懿氏，哀书哭於敬姜。嗣子朝散大大、宫闱局令、彭城县开国伯、赐绯鱼袋行立，次子中散大夫、内给事、彭城县开国公、赐紫金鱼袋行深，次子朝散大夫、内府局丞、赐绯鱼袋行方，次子解褐赐绿行元，季子朝散大夫、内府局丞行宣等，并恪慎克孝，同寅叶恭，趋驰紫禁之中，宣导彤墀之下。追攀厚穸，号恸摧心。共切深长之思，永怀陵谷之变。俯命章志，勒铭佳城。其文曰：
昔在炎运，源流庆长，俊贤代兴，文武昭彰。山水之后，清风载扬，赫矣我公，勃焉高骧。单耀洪伐，︳谟允臧，才略纵横，德宇忠良。出入二纪，勤劳四方，三护大藩，两平遐荒。枢赞密勿，功勋煌，危疑既祛，日日重光。乃胙茅土，亦铭旗常，书戟在门，金印在旁。钩陈警卫，环列周防，宜恢永图，致彼大康。天夺何速，人恩痛伤，舟沉逝波，剑折雄芒。万乘轸悼，五营凄凉，诏赠上阶，即远崇岗。旁临素＊，下翳黄肠，雾郁丹，风悲白杨。于嗟封树，永代其昌！（录自《隋唐五代墓志汇编》陕西卷第四册）
№大和００６
【盖】
大唐故郑府君墓志铭
【志文】
大唐故朝议大夫试沔州司马荥阳郡郑府君墓志铭并序　前剑南西川节度衙推朝议郎试大理司直于君撰公讳溥，字元溥，其先荥阳郡人也，武公之後胤。洎汉末大司农迄周隋，冠盖相望，数百年间，勋华益振。高祖弈世载德，代有其人。曾祖先进，皇涪州刺史；祖文琮，云麾将军、守左卫将军；烈考，试监门卫长史；皆积仁储义，履历有光，竹帛旌贤，史不阙美。公即长史公爱子。立行昭晰，性惟简默，干蛊承家，清贞莅物，心思展骥，利刃＊犀，克佑藩筱，俄悲殄＊。以大和元年二月廿六日寝疾，终於兴道里私第，春秋六十三。於戏苦哉！以其年十二月九日归葬於长安县永寿乡姜尹村神禾原，礼也。夫人以移天之义，痛结寒泉，ヮ麻在躬，号慕陨绝。长子存占，文敬庙令；仲子存庾，吏部常选；季子左翊卫亲卫存蛰等；蓼莪在疚，哭无声，乐棘攒心，卫兹襄事。以君尝业文也，见命叙述。恐陵移谷变，丘坟不传，故勒斯名，用书厥美。其铭曰：
族茂荣盛，甲於庶姓，乐只君子，邦家之庆。司武佐戎，题舆比政，德弘道大，雅俗兴咏。越千百年，偶三五圣，以弼以辅，为龟为镜。降及司武，居中履敬，未叹□川，俄悲落景。嗣子孝思，泣血恭命，松阡牢落，高里遐永。卜龟兆吉，青乌叶庆，吁嗟郑君，於焉是竟。神京之阳，松柏苍苍，亿万斯年，其铭始彰。月吊青冢，风悲白杨，子子系孙，宜逢吉昌。
（录自《隋唐五代墓志汇编》陕西卷第四册）
№大和００７
【盖】
失。
【志文】
幼妹娥娘墓志娥娘，女之小字也。姓独孤氏。大和元年十一月廿三日夭於商州，以其未适他氏，故以字称。北齐行台尚书令临川郡王永业之八代孙，有唐尚书右司郎中赠工部侍郎□之孙，商州刺史充本州防御使密之次嫡女，刑部员外郎京兆韦灌之甥。
生而端丽，长而孝慈。工容言德，不假乎师训；精明温敏，自合乎天机。於伯叔诸姑，皆致孝敬；於兄姊弟妹，咸能协和。若天以寿，则福禄必致矣。何年未及笄，而祸夭已降矣。呜呼！积善而不福，残□□而不寿，天其衰吾门欤？天其割吾爱欤？大和二年正月十九日归葬於万年县同人原先夫人茔之侧，兄顼奉父命，志於幽壤。
（录自《隋唐五代墓志汇编》陕西卷第二册）
№大和００８
【盖】
大唐故田府君墓志铭
【志文】
唐故朝请大夫翼王府长史充左卫副使雁门田府君墓志铭并序振武节度参谋朝议郎试大理评事上柱国皇甫权撰田氏之先，其来尚矣。封薛而权倾天下，王齐而恩洽岛中。青史则丞相颛荣，鸿儒则王孙独步。晋魏已降，图牒昭彰，代有忠贤，翊赞昌运，长派远裔，薰灼至今。公讳钅共，字公异，其先并州雁门人也。曾祖哲，皇朝议郎、守□州别驾；名振燕赵，福流子□。祖丰，皇朝请大夫、试太子家令，绍题舆之风烈，正青宫之羽仪，与□翱翔，动为程式。王父广，皇朝散大夫、守殿中省尚衣奉御；清廉视事，忠孝传家，雍容朝行，休间昭著，庆锺後裔，德必有邻，公即奉御府君第二子也。蕴积和粹，风神竦然，幼而强学，长而克己。节操称於宗族，行义播於交游。高标不群，弱龄特立，俯拾青紫，咫尺烟霄。初以门荫授宣州旌德县尉，诚信率下，勤恪奉公，连城佐寮，慕为准则。寻转阆州司仓参军。辉光六联，流羡万瘐，攻异端以直道，折疑狱以片言。金紫指期，爪牙是务，俄迁左卫亲府右郎将。鹰扬云路，骥骋天衢、又改左金吾卫翊府中郎将。既而才蒙兼茂，功绩彰明，名达天聪，声传台席。除翼王府长史，充左街副使。官荣藩邸，职戢徼巡，蕴上将之雄谋，怀清边之远略，腾日域，高揖辈流，钟鼎勋劳，卷舒在我。呜呼！长途未半，大运俄歼。祸福之端，茫昧何究？以大和元年七月三日终於长安永兴里之私第，享年有八。公运枝长庆，棣萼重芳，雍雍四贤，荣耀当代。嗣子载，遵奉遗训，居丧有闻，成人之风，著於亲爱，冠年筮仕，三寺推先，奉叔唐州司马铸之命，用龟策之吉，以大和二年二月十日葬於京兆府万年县洪固乡之毕原。司马以权秉笔之士，请为纪述。其铭曰：
赫赫田氏，代为贤豪，并汾之右，节义相高。其一。穆穆府君，幼而岐嶷，琼英让洁，朱丝谢直。其二。清时策名，克绍家声，鹰颤有用，骐骥无程。其三。
晔晔四彦，荣冠姻族，应序翔鸣，原雍穆。其四。神既冥昧，天何言哉，寂寞灵室，苍凉夜台。其五。埋玉他山，藏舟巨壑，毕原松贾，精魄永。其六。
徵事郎守果州南充县令丘景玄书（录自《隋唐五代墓志汇编》陕西卷第四册）
№大和００９
【盖】
唐故功德主解氏墓志
【志文】
唐风山故白衣功德主上座解氏墓志铭并序上座解氏，法讳正念，姬姓元裔，积善流芳，阴德毓而间时，圣智混而□□，□为定州陉邑县廉台乡王郝里人。祖讳家子，父讳□□□同里人殖业，以务农为奉，□□不尚浮华，启道也。上座即□□之女，幼秉慈训，宿叩玄门，七岁礼风山大师，十一於龙兴寺升高座说法演义。兴龙女之辩谈，空敷真谛；□□通释钦仁众师明□德使□□以管内要津置桥，每年利□修，盖上座行教，门人赴期，佛敕也。大和元年七月十五日，徒众等於山院礼请上座为功德主，元戎奖其淑善，给以使牒，使□勾当，慰众望也。呜呼！昔本师□法，上座□法□三，才未期年，倏然迁化。以二年闰三月十四日遘疾，终於崇业坊之宅，享年六十三。堂弟文通，鼓角大将，□□□□暮□於出行；至孝女弟子常清净、大光明、丧主□□□金、陈□超、刘体真、董惠进等议，仪以其年□□三日□殡於风山□□□茔，终孝节也。庶无为平□□□纪□功。词曰：
阴德圣智兮示无□，上座演教弘其明，隙驹倏兮□□休烈，□於山垧。
汝南周氏□□（录自《隋唐五代墓志汇编》河北卷第一册）
№大和０１０
【盖】
唐故独孤府君墓志铭
【志文】
唐故润州司马赐绯鱼袋独孤府君墓志铭并序　前试右卫兵曹参军博陵崔师中撰公讳季膺，本姓李，陇西成纪人也。高祖楷，隋民部尚书、武阳公。以文帝独孤后性多嫉忌，出入不常，屡以直谏。文帝高其功，与皇后为昆弟。洎国初复正姓，徙居长安。堂兄之子入侍宫门。大历中，代宗册为后，於是录隋故事，又锡姓独孤。命氏之由，得之谱序云：曾祖卿云，左羽林卫大将军。祖元节，怀州长史，赠兵部尚书。父璩，蒲州司户参军。学行承风，蝉联簪组，士林光耀，代有其人。公即户曹府君之次子，明二经，释褐郑州中牟县尉。书判超等，授河南府参军，由汜水尉践廷评。鞫劾疑滞，为世所钦。江淮租佣转运等使左仆射刘公晏器之，辟为从事。雄才既展，剧务小繁，奏授大理司直，摄监察御史，赐绯鱼袋。尝宰近甸，复佐方州，皆著能名，彰於遗爱。虽九迁府寺之荣，一拜外台之美，由文学进，未为大耀，时不幸欤？享年六十七，贞元三年二月四日终於洛阳县私第。夫人渤海高氏，福建等州经略使福州刺史之女。内则备於笄年，柔顺标於士族，洪源自远，淑德采芳，享寿六十有七，後公十二年，终於和州乌江县私第。有子三人：长曰敏，绍先人业，选授乌江县主簿，处下位而危养荣矣，命塞中年，殁於无锡县尉。次曰敞，早游齐鲁，岁久未归。稚曰汶，识量通规，匦仪是□，退安取适，当蕴孝思。宦且不求，志谋迁，数年之内，方遂恳诚。以大和二年二月廿二日戊申启夫人殡於东城，以其年五月六日合於河南府洛阳县平阴乡张吕里北邙山南原旧茔，礼也。呜呼！年代寝久，陵谷多变，见斯文，用刊贞石。铭曰：
岳峰粹灵，运符承明。济世之略，为国之祯。猗欤盛刊，宣之与京。大贤招招，正人謇謇。德既不孤，才亦斯展。肃行弥高，清音又远。于洛之烟，烹兹小鲜，仁化煦矣，风□肃然。至今休声，若闻弦。哀哀北邙，葬不卜。精气凝闭，岗原偃伏。日下旧山，烟埋古木。
（录自《洛阳出土历代墓志辑绳》）
№大和０１１
【盖】
大唐故文安公主墓铭
【志文】
大唐故文安公主墓志铭并序　翰林学土朝议郎守尚书户部郎中知制诰上柱团赐紫金鱼袋臣宋申锡奉敕撰大唐大和二年岁直戊申二月二日，文安公主薨，春秋三十有六。京兆尹承诏监护，以其年五月十二日迁窆於万年县崇道乡洛女原，礼也。公主讳代宗儿，高祖神尧大圣大光孝皇帝九代之孙，顺宗至德大圣大安孝皇帝第十七之女，今上之老姑也。母曰陈氏。生於贞元癸酉之岁二月哉生明之日。霄极孕灵，瑶源气，幼植柔惠之性，长资幽闲之德。公宫彝训，既禀於生知；疏邑联华，遂荣其徽数。
内有所至，外不自彰。是加封鲁之恩，不及配陈之礼。所宜锡以洪算，永承大庆，而遽谢昭代，忽先朝露。斯所以感深朱邸，悲轸皇情。窀穸有期，龟蓍协吉，存懿范於宗籍，垂芳猷于篆刻。近臣只命，谨志贞珉。铭曰：
紫霄储庆，金枝挺质，筑馆空文，乘鸾无匹。魄散昭代，灵潜白日，震悼圣情，虔严容物。箫挽夕咽，松楸昼密，唯有徽猷，存之纪述。
（录自《考古与文物》一九八八年第四期）
№大和０１２
【盖】
大唐故董府君墓志铭
【志文】
大唐乡贡进士董府君墓志并序　仲兄朝请郎前行宝鸡县主簿齐撰府君讳交，字无易，家本陇西，世以孝行著於史册。曾祖依疥彦，皇朝黄州司马；祖钦，皇朝将作丞；父楹，皇朝苏州长史；咸有厥德垂之后，公即长史第四子也。天锺至性，生而敏慧。自龆＊岁童戏，出言成章，为前辈老成人器之。
目之曰：斯子也，不日不月为龙为虎。繇是畏而习诗礼，洞达圣贤之微旨，属词比事，穷物理之精极。郁郁茂异，卓然弧标。洎弱冠，以乡里之选，应进士举，尤能攻五字，风格旨趣，得六义之奥，教化理本，尽萃于此。为文友敬，习雅重之。自此籍籍声价，洋溢文场，两失垂成，词□称屋。常谓其蹑云路不远，俯青紫将拾。岂期时命不与，寝疾弥留，何艺之至而道之不行哉？惜乎有志无时，时邪？命邪？即以大和元年四月十四日终於新昌里私第，享龄四十有二。呜呼哀哉！吾门丧保家之主，词林摧迥秀之材。行道者典哀，为文者出涕。呜呼！大凡也谁不之终，斯人也谁不之惜。已矣！已矣！阴骘冥昧，不可问矣。将迁九原，告於龟筮，龟筮叶吉。即以大和二年五月十二日葬於万年县长乐乡长乐原，於先茔，礼也。予以闺门之内，直情闻见，粗录而书之。手足之痛，哀以击文。其词曰：
高天不言，厚地不开，福善虚设，神道何哉。哲人已矣，逝水莫回，贤愚浑流，今古同哀。玄堂一闭，白日西颓，刻石纪德，永志绝台。
（录自《隋唐五代墓志汇编》陕西卷第四册）
№大和０１３
【盖】
失。
【志文】
唐故曹侍御妻陈氏墓志夫人姓陈，颍川郡人也。以长庆元年五月十七日终於思恭里私第，享年七十三。今以大和二年七月十八日葬於河南县平乐乡景业村北原，礼也。嗣子峰，礼制外除，心丧内切，力虽不足，其哀有余。恐陵谷迁移，故刻于贞石，直书岁月，言□假文。
（录自《隋唐五代墓志汇编》洛阳卷第十三册）
№大和０１４
【盖】
失。
【志文】
唐故河东郡卫府君墓志铭并序公讳嘉进，周文王之裔也。康叔之列也。卫灵公之弟也。远祖因官家於太原，故今为太原人也。曾祖讳，祖讳，父讳陵，皆代称其美，世应贤，桂玉相和，兰菊杂茂，至於令问令望，咸褒列於史牒，其余莫得一一而名焉。公信义芳谧，勤俭治家，嗣叶庆宣，纯素清白。礼以检迹，乐以涛心，放旷丘园，高尚其事。享年六十有四，以宝历二年十月五日寝疾奄终於私第。其嗣子曰庭俊，次曰庭晏、庭林、庭、庭岌等，悉能裕父，孝友贞俭，以取公器他日独立之所训也：以其年十一月廿七日权殡药金庄东二里近先茔，礼也。夫人陇西李氏，亦唐百代之枝也。禀天元和，生知孝慈，含德之厚，与坤体合，执笄助祭四十余我。宗族以穆，长幼以叙。享龄五十有七，然寿未遐也。因丧君子，礼不夜哭，吞悲成噎，以大和二年正月二日奄从风烛，而用窆む帏。其孤等追慕号绝，昊天罔极，卜兆有吉，礼至迁。以其年八月壬申，反葬於府谷镇北廿里瑞政烽之左麓原之礼也。犹惧人世陵谷之不我期也，故不敢不志。乃投血於他山之石。词曰：
天然令族兮哲人挺生，勤俭治家兮惟忠惟贞。交不谄黩兮以义以诚，高尚其事兮园林放情。天胡不兮早谢休明，福胡不遐兮享寿遽倾。苍茫千古兮孰之云旌，赖我孝子兮发扬音英。
时岁次戊申八月甲寅朔十九日壬申刊建。
（录自《隋唐五代墓志汇编》陕西卷第四册）
№大和０１５
【盖】
大唐故杨府君墓志铭
【志文】
大唐故奉义郎行洪州南昌县丞杨府君墓志铭并序　处士顿鸿之撰　朝散大夫检校太子左论德上柱国陈少儒书夫君子匪以爵位崇极乘时超拔而称之，谅实有仁人之德，履道居贞，岁寒能一其心，盛哀不二其节，可得而名焉。公虽官秩未显，德行彰闻，怡然谦冲，雅得君子之操。公讳士真，字弘谅，其九汉太尉震公之裔也，望弘农郡。厥后支派分流，因官寓寄，今即京兆人。曾祖建礼，守道丘园，志安林薮，乐天知命，高尚自全。祖勖，皇任漳州长史，匡佐专城，政闻行路，功及庶，恩感驯。父峄，皇任朝议郎、行卫尉寺丞、上柱国，不器之材，上善比德，＊剧无滞，理烦有声。太夫人梁氏，关雎之美，曹氏之风，仪范著於外闻，淑慎重於中溃公即卫尉之长子也，神宇环奇，风彩辉映，学通经籍，词术清华。孝悌冠於人伦，声猷著於明执。事上以直道，接下以平心。贞元中，司计以公通明钱谷，籍其瑞详，署职领，尤著能妙。承优进授登仕郎，连州连山县丞、直度支，岁周课最，条贯无遗，又选授虔州司户参军，依前职事。丁父忧去职，服阕，选受奉义郎、洪州南昌县丞。宝历元年，地官委公慎直，置之腹心，特表请留，兼官署职。会任土之贡，歼毫不差；详户石之名，课入无坠。骥足才展，长途方登，奈何享年不永，寒暑遘疾。以大和二年後三月十八日，奄终於万年县平康里私第，春秋五十有五。呜呼！天道茫昧，哲人其萎，命促道长，神理奚问。令弟士舆端敏居心，事兄恭肃，哀缠支气，痛丧天伦，葬礼之仪，悉心营奉。长子孟武，次子孟周等皆孝睦内著，礼节外修，柴毁茹荼，泣血罔极。即以其年八月十九日，葬公於崇义乡南姚村先茔，礼也。木已ㄆ矣，坟垅岿然，森森列松愀之行，郁郁抱岗原之气。夫人太原王氏，不幸早终，蓍龟所占，合未便，同茔异穴，以俟通时。
虑陵谷之迁变，翳没遗休；凭金之永存，纪芳幽矗执笔陈述，愧其直书。铭曰：
郁哉明敏，茂德焕然，源流前史，挺生后贤。和如春景，行若秋天，思含凤藻，识比龙泉。司计领剧，民部再扬，神理莫测，歼我贞良。道长运短，远迩悲伤，藏幽石兮不行，纪盛绩兮永芳。
刻字人邢公素（录自《隋唐五代墓志汇编》陕西卷第四册）
№大和０１６
【盖】
失。
【志文】
唐昭戎校尉守左武卫大将军试殿中监清河郡张府君墓志铭并序府君讳秀诚，字文长，东京人也。曾祖讳祖讳元贞，并隐迹丘园，高尚不仕。
府君行宗礼义，性本宽和，况能克己立仁，谦自牧。时值安史凭凌，四郊多垒，公遂离乡避地，适远颍川。择善游仁，居是邦矣。於戏！蒲柳之年俄及，桑榆之景忽沉，春秋享年八十有五，以大和二年四月十二日终於许州之官舍。用其年十月癸丑九日辛酉，权窆於长社县仪凤乡关西北十二里零沟村之北原，礼也。有男二人，长曰神，次曰神庆等，叩地号天，哀毁过礼。网极之恩难报，终身之戚不忘。□恐日月讹化，丘壑变移，故镌石勒文，□於终古。词曰：
天上神理意如何？积善□为□逝川。□□胜地□云多，□□□□□□□。
（录自《隋唐五代墓志汇编》河南卷第一册）
№大和０１７
【盖】
大唐故骆府君墓志铭
【志文】
大唐故骆府君墓志铭并序　将仕郎试左卫兵曹参军郭琼撰有唐故兴元元从中散大夫、守内侍省内给事、员外置同正员、上柱国、赐绯鱼袋骆公讳明，其本会稽人也。保姓受氏，斯为源，茂阀华宗，克昌来裔。
祖曾官衤失，具在家谍，以其文繁，略而不载。父奉仙，特进、右骁卫大将军、知内侍省事、上柱国、江国公，食邑三千户。诚竭邦家，捍御多寇，勋书策府，盛绩咸闻。公即江国之嗣子也。积善依仁，怀忠践义。爰从弱冠，入侍彤闱。兴元中，逆率乱常，上西避敌，銮舆顺动，巡狩巴梁。公扈跸载驰，心悬捧日。洎王纲反正，恩奖稠叠，游泳皇泽，休声蔚尔。贞元二十年，锡其朱绶，任华清宫使。经三岁，课效彰闻。宪宗以统领禁戎，畿甸称最。精选名望，公其当焉。改东渭桥监军。抚土有卧辙之爱，训戎无覆饣束之忧。殷若长城，森如矛戟。星移二十，朝易六君。佥谓忠贤，仗以心膂。尽力王室，瘁而患生。未及辞荣，遘疾官次。寻医阙下，养志家庭。药石无功，短景难驻。以大和元年十一月十九日告终於广化里之私第，享龄七十有七。於戏，运之数绝，时何能留。烛之焰销，膏岂云补。即以大和二年十一月二十日卜葬於京兆府万年县长乐乡张寿里，安其神，礼也。公之大茔次东十里。以其松贾四傍，土隘形陋，年辰不利，龟筮不袭，改择新茔，以从叶吉。公之夫人南安焦氏，蕴嘉柔之姿，执贞顺之操，霜凋兰叶，风翦桂枝。早公六岁而亡，比权窆焉，今则矣。继夫人弘农杨氏，令淑传芳，端庄播美，守君子温雅之节，成宗党雍和之道。日月虽至，仁且无亏。昼哭於庭，棘心蓬首。长子曰朝宽，内侍省奚官局令，赐绯鱼袋，充飞龙副使，质厚深沉，襟怀坦荡，事亲孝著，交友信行；次子曰朝干，立身严悫，秉志居忠，职在丹墀，名参黄绶；并皆泣护帷裳，动循典礼，绍修前业，不坠遗风。今以玄车既驾，□乌告期，言从窆穸，虑变陵谷。遂命纪其年代，书其馨香。顾昧涉文，实惭虚旷。（上缺）慨，盛美难畴。铭曰：
（上缺）匡赞中夏，抚镇渭滨兮威清原野。功高扈跸兮万古傅（下缺）化。
天不福善兮歼其良人，地受灵贶兮奄兹大夜。松门（下缺）□兮鸳鸾并驾。悲夫悲夫！世皆有谢。
（录自《隋唐五代墓志汇编》陕西卷第四册）
№大和０１８
【盖】
失。
【志文】
唐故郑县丞邢府君夫人陇西县太君墓志铭并序　乡贡进士邢群撰夫人陇西人，实为皇裔。由毕王而下，世以婚姻礼乐称。曾祖令，祖睦，父华，无显宦，皆仕及州佐。夫人归吾门，而专用严敬，耻一事不由仪，法吾门有光。有子五人，曰瑗，曰，曰珏，曰，曰球；二女曰崔氏、李氏。郑县府君早世，家贫莫有庇赖，不能去华，寄假佛宇，衣食无所自而霈若有余。诸昆有请揭诸甥就官者。夫人曰：有家有室，非浪言也。决不从请。其不徇迩而图远也如是。由是诸子果承训有立。瑗娶夏侯氏女，得贤妇，色养无违。下齐诸季，率相尽手足之爱，自义成军廷评为洪洞、王屋、河东令，秩在五品。诏授夫人陇西县太君。到官未几而瑗妇亡殁，太君年高，不忍视诸孙，中宵而忽告沉恙。以大和二年十二月廿二日终於河东县官舍，享年七十六。瑷等泣血奉丧，以明年正月廿二日自蒲来华，廿八日於先府君之兆。呜呼！生尽其敬，殁尽其礼，孝子之道备矣。铭曰：
太华崇崇兮清渭汤汤，前修素行兮松贾斯行。家立身寿兮吾无不臧，归於其室兮孝心难忘。
大和三年正月十七日孤子球书（录自《隋唐五代墓志汇编》陕西卷第四册）
№大和０１９
【盖】
失。
【志文】
唐大明宫玉晨观故上清太洞三景弟子东岳青帝真人田法师玄室铭并序　从母内学士宋若宪撰　太清宫内供奉三教讲论大德兼左卫道门威仪赐紫郄玄表书叙曰：道尊德贵而常自然，惟老氏乎？天生哲人，怀道抱德，阐无为之教，莫测其深浅者，其唯我仙师乎？仙师姓田氏，讳元素，字知白，其先京兆□原人也。曾祖茂宣，皇任同州长史。祖淮，皇韩城县大夫。父归道，高道不仕。欲□黄老参授上法，号玄靖先生。深希微之妙旨，得河上之真宗。所著疏义玄之□也。
仙师幼而聪辩，仁孝自天，宿合道真，辞荣弃俗，玄冠黄神，志溢烟霞。元和九年夏五月，诣开元观，依三洞法主吴君，授上清真诀，遂研精秘奥，无不□通。
内事典坟，遍皆披览。演五千之玄妙，听者盈堂；登法座而敷扬，观者如堵。大和己亥岁，有诏召入宫。□宗一见，甚器异之，於玉晨观特为修院居止焉。夏六月□次□□□□一闻法音，再三加叹。遂赐章服：玳瑁冠、玉簪等，锡赍重叠，辉映法徒，□□一时之盛也。每一讲说，妃嫔已下相率而听者仅数千人，或舍名衣，或舍□宝，愿为师弟，升堂入室者不可数焉。长庆末，甲辰岁，遂□□茹芝，冫食霞咽液，□色皎洁，逾於昔时。入□修持，则与真□为侣；登斋讲说，则有灵鹤徘徊。志愿名山，以寻灵迹，有诏赐许，遂其本心。而太后惜其德能，遽违不听，乃从□於道德之场，栖心於白云之表。夏五月，忽染微疾，天医御药，道路相望。太后亲问，给侍医药等物焉。以大和三年五月廿九日终於玉晨观私院，享年□三。太后哀恸。□□兴悲，如何上天，歼我明哲。赙绢三百匹，钱百万，以充丧事。礼也。门生擗踊，□侣号兆，千有余人。崩心洒血。师之存也，不以财利为荣，及终亡也，家无余财，只有乐器十数事而已。所为淡泊清廉者矣。
所殡殓之具，皆出法侣、门生之赙□焉。粤以其年七月七日葬於万年县洪固乡毕原之礼也。哀哀慈母，痛切肝□，叫叫同生，摧心泣血。筮兆叶吉，窀穸有期，惧陵谷之有迁，刊贞石而为志。其铭曰：
□岳降灵，仙师诞生，志行高洁，不慕时荣。幼服黄冠，晦迹藏名，阐三玄之妙旨。演道德之玄经。漱咽灵液，咀嚼芝英，乘□白云，□朝玉京。吾师去矣，法侣何□。衔酸茹痛，泣血涟ㄝ。书仙师之德行，述仙师之令仪。庶千载之不朽，刊贞石而记之。
（录自《隋唐五代墓志汇编》陕西卷第四册）
№大和０２０
【盖】
大唐故右领军卫上将军赠太子少保何公墓志铭
【志文】
唐故银青光禄大夫检校上部尚书守右领军卫上将军兼御史大夫上柱国庐江郡开国公食邑二千户赠太子少保何公墓志铭并序　故吏前坊节度判官朝议郎殿中侍御史内供奉上柱国卢谏卿撰　故吏前坊节度巡官通直郎试大理评事李铢书葱岭崛秀於西陲，归邪耀芒於北极。应图而梯航委质，诞粹而英髦特生。其非社稷长龄，家声兆庆；则雄才骁帅焉，契於圣期。妙算咸谋，讵生於厄运。徵其否泰之际，求夫危急之秋，鹰扬挺匡复之勋，龙战有克宁之捷者，其唯我公之胄欤？公讳文哲，字子洪，世为灵武人焉。洎根彼长源，穷其发地，则又辉於我门矣。公本何国王丕之五代孙，前祖以永徽初款塞来质，附於王庭。簪缨因盛於本朝，爵赏由光於中土。曾祖怀昌，皇中大夫、守殿中少监，赐紫金鱼袋；权兼六局，职备大朝，肴膳无废於供储，劳绩共多於修举。祖彦诠，皇正议大夫、行丹州别驾、上柱国。王祥屈居别乘，诸葛攸展良材。稽功尚袭於遗芳，积善果徵於余庆。列考游仙，皇宝应元从功臣、开府仪同三司、行灵州大都督府长史、上柱国，赠尚书右仆射。禄山僭盗，肃宗幸边。毒志方肆於狼心，义勇共歼於枭师。
功均正始，褒典自颁於夏书；光被承家，追级寻高於汉历。公即仆射之第三子也。
孩笑尚扫除之志，弱冠通战伐之经。雄图未展於戎场，侠气寻高於附党。贞元初，德宗追惟旧勋，悉求其後，乃下诏两广，即今搜扬。时开府护军中尉窦公文场以公名闻，旋补左军马军副将。又四年，加忠武将军，仍试授光禄。楚王惧子文无後，韩厥惜宣孟之忠。年代寂寥，畴庸间起。功既铭於剪伐，恩遂及於兴亡。十五年，皇帝献岁会朝，执御殿。公魁岸长鬣，颖脱军前。德宗目而伟之，退朝，敕左右图形录进。既而咏叹无叹，锡赍甚繁。寻许转主兵正将。王商鸿大，威实慑於北庭；田奉言容，衰异遂隆於南面。宪宗纂位，制加云麾将军、试鸿胪卿、兼上柱国。二年，充马军厢虞候知将事，累授散兵马使。五年，制封庐江县开国子，仍食邑五百户。十年乙未，进阶银青，俄改宾客兼监察御史。丙申，又转厢使兼押衙。丁酉夏，改正兵马使，旧职如故。庚子建戊寅，宪宗厌代，神驭不留。明月闰三日，穆宗立，公有册勋焉。不日，观稼升阳殿，有顷，召公与语。宸眷褒美，独奉恩霈。即於行在赐物有差。或名传洼水，或价重齐纨。恩自九天，荣於一代。越月，授云麾将军兼左神策军将军知军事，充步军都虞候。明年，长庆建号，二月，加殿中。其日谐银台奏谢，敕令前殿对策，就列之时，顾遇尤异。帝谓公曰：卿翊卫心膂，为朕爪牙。即令宰臣别议超奖。是月特加御史中丞。易称三接，史赞九迁。求之我公，尽得於此。壬寅三月，迁云麾将军守左神策大将军兼御史中丞。公仪范磊落，气概孤迈。兵符参於六甲，戎政美於两军。
若非河图降祥，岳灵锺秀，则伟度奇质，神骨天姿，焉能标准寰区，仪形上国哉。
公控制十万，只奉六朝。勋绩屡彰，渥泽弥笃。洎皇帝坐朝百越，祈福六宗，或登坛礼天，或端纳贡。公出入通籍，申宫外藩，交戟百重，军卫千列。指挥而风云变色，顾眄而夷狄丧精。及彩仗还宫，虹旌彻警。深恩厚赏，唯公加焉。汉主重於解衣，尝颁御府；曹皇多於绨带，必降王人。嘉柔罗列於八珍，箧笥交辉於五色。虽光武之多於马援，晋朝之遇於羊祜，以此而言，何足方也。公幼闻武艺，生知将谋。自效试此军，更践繁剧，干用无比，馨香不凋。制变洞星图火阵之机，攻取得垂危击虚之便。属军号强悍，人称雄豪，临之以法惧不安，待之以宽辄难理。唯公水火兼济，恩威并驱，步伍车徒，无不畏服。绝甘分少之德，高视於宽饶；长孤问疾之勤，齐芳於句践矣。明年正月，穆宗升遐。神器有归，敬宗嗣位。夏四月，贼臣张韶乘间窃发。敬宗失御，越在左军。公领敢死七千人，或擐甲重门，严其环卫；或荷戈讨乱，诛剪群凶。社稷之庆素长，反正之功旋著。
凡曰昏狡，无不枭夷；获丑执俘，八十余数。其夜敬宗召见与语。公歃血誓志，期於扫除。且云：今日投卿，安危斯在，还官之後，必议甄酬。公顾拯横流，受命呜咽。翌日，车驾刻复，再恢皇纲。帝感其忠贞，嘉乃勋绩，约赐金银器及锦彩等五百余事。寻迁御史大夫。乙巳之岁，帝始南郊。皇极惟新，改元宝历。甲辰三月，复降新恩，特加左散骑常侍，依前神策大将军事。其年月建丁丑，宦者刘克明构衅萧墙，贼乱宗社，毒肆渠逆，祸及敬宗。其时寇害暴兴，王业幽辱，臣妾波荡，人鬼风号。虽有嗣立之名，未是适从之主。公领神策勇士万余人，与故开府中尉魏公弘简创议协心，犄角相应，誓清逆党，伫开天衢。又选骁勇数百人入内搜斩。自辰及酉，氛浸悉平。扫豺狼於谈笑之间，前无强敌；剪鲸鲲於波澜之上，靡有孑遗。然後与开府右军中尉梁公守谦同谋义始，选练精兵，册建我皇，匡合文物。公以忠骨扶四大，以义脉贯百骸，矸朱比心，砺石为节，故能立功鹊起之际，植志袅据之时。昔二虢享於周封，勋高史笔；旦荣於燕鲁，业铭景锺。公之绩用，庶并於此。其月诏加检校工部尚书，旌其劳也。今上统极之明年，改号大和，春三月，幸升阳殿，独召公入语曰：卿有莫大之功，社稷今存，是卿之力。即今宰臣与卿土地。其年月建庚戌，迁州刺史，充坊丹延等州节度观察处置等使。公素有吏才，又闲军政。至止之後，务勤葺绥。一之日，决冤滞，议刑狱。二之日，问人疾苦，辟田劝农。三之日，谨关防，训兵习马。四之日，进善黜恶，犒有德，录有功。五之日，访粮储，阅戈甲。暨初临而三军毕喜；一月而百姓获安；二月而刑狱平，冤滞释。三月而田畴垦辟，疾苦不作。四月而兵士□实，器甲完备。五月而关防静谧，烽燧不惊。公杖节三年，终始一致，而人乐其善，军不懈严，其为官理戎之绩，得悉数焉？明年己酉正月，策勋进封庐江郡开国公，食邑二千户。庚戌春正月，诏追还京。二月，授右领军卫上将军。
方期领袖天庭，准绳风俗，更膺廉问之寄，历践旄钺之荣。不幸寝疾，享年六十七，以其年四月一日，薨於长安县义宁里之私第。寮吏流涕，士林改色。皇情震悼，特加褒崇，诏赠太子少保，辍正朝一日。哀荣之典既备，窀穸之魂有光。其非德及生人，恩深轸恸，曾何以加焉？惟公天质爽俊，风韵潇洒，凝睇而暮壑蹲虎，顾眄而秋空击雕。天下之人谓公为堂堂男子、落落丈夫矣。惟公武艺绝伦，妙略神假。制敌而墨子萦带，临难而终军请缨。义敦在三，功最第一。天下之人谓公为忠矣。惟公堂有孀姊，坐有孤甥。慈惠及於六亲，仁义锺於九族。燔炮之贵，廪给自丰。啜菽之欢，退食斯在。天下之人谓公为孝矣。惟公人典禁戎，出建旗鼓，身曳紫绶，腰横黄金。怒可以困人於沉垫，喜可以拔士於云霄。而公益尚谦冲，卑以自授，天下之人谓公为能守位矣。惟公富而有疆土，雅总兵权；被服可以穷轻纤，饮食可以＊滋味，燕赵可以溺心意，娱宴可以列歌锺，驰骋可以纵佃猎；而公端居自检，非礼不动。天下之人谓公为贤矣。惟公清为廉问，寄重塞垣。苟一垅不耕，必劝之；一田不稔，必复之；一兵不励，必秩之；一矢不中，必罚之。天下之人谓公能理人统军矣。噫！天爵有五，公能得之；中寿满百，公宜履之。何垂天之逸翮，忽厚地而曝？呜呼呜呼！已而已而。夫人康氏，皇奉天定难功臣、试光禄卿普金之女。有子两人。以贞元十三年六月十九日终於延寿里之私第。公追惟前好，犹乞嘉姻。爰以其年复就亲迎，即前夫人之第三妹也，有子四人、女四人。夫人从公之爵，封於会稽，为郡夫人焉。长庆四年十二月，享年六，疾恙不世，终于左神策之公馆。长子公贲，皇琼王府军庐江郡开国公，食邑二千户。次子公质，朔方节押衙兼节院兵马使兼监察御史。家承义勇，世袭畴劳。尝在五原，御蕃寇。决机料敌，势比风驱。论公举劳，近若天启。次子公贞，前行和王府参军。气禀清明，学参邹鲁。忠信是宝，迹已造於孔门；篇咏自娱，志寻栖於文苑。次子公赏，左神策军押衙知将事、银青光禄大夫、检校太子宾客兼监察御史。环姿奇状，得凤凰之一毛；妙算军机，噬孙吴之七略。雄情始侔於鸿渐，徽烈攸冀於鹏图。次子试太常寺协律郎公实，秀而不稔，已兴叹於宣尼；逝者如斯，奄徵文於鲁语。次子公赞，行安王府参军。年方嗜学，卓尔生刍；志尚云霄，伫为贞干。并执丧残毁，泣血增哀。顾日月而有时，考休贞而是卜。以其年十月八日启二夫人而葬於长安县布政乡大郭村龙首原，从权也。呜呼！晓霜皑皑兮旭日流光，盾舆む带兮奠别高堂。挽绋悲歌兮将辞帝乡，寒风切切兮宾御浪浪，山河牢落兮松柏莽苍，笳箫呜咽兮嘶马踯躅，车乘俨列兮旌飘扬。黄泉闭兮青灯热，素而反兮玄夜长。铭曰：
岳渎流精，河图诞灵，持颠而谁，惟良挺生。贵相标拔，义概峥嵘，容止不群，帝命图形。沉沉禁署，讠各讠各环列，匡卫是重，陛戟攸设。惟公统之，惟帝赖之，明宵有程，警跸无疑。帝运中否，阴谋窃发，句陈失守，乘舆播越。环卫振旅，枪扑灭，惟公勋力，铭於有截。寇害犭狂，纂毒乱常，血污行殿，虏中御床。□王师既列，我矢亦张，惟公芟剪，社稷用康。伪孽已平，论公策名，登坛授钺，有土专征。六师既理，双旌启行，虏不南顾，人安北扃。雄图方壮，朝露旋曦，良木既坏，蕙兰亦萎。皇情震悼，褒崇异之，车徒惨澹以无色，宾从涕集而交颐。青乌已筮，素车在门，辞帝里而西度，望汉陵之近村。荣华熏灼兮光仪永，功名辉赫兮竹帛空存，松贾认将军之树，文字旌忠烈之魂。
（录自《隋唐五代墓志汇编》陕西卷第四册）
№大和０２１
【盖】
失。
【志文】
前试太常寺协律郎荥阳郑公故夫人李氏墓志铭并序　河间张次撰夫人姓李氏，陇西人也。曾祖，皇宗正卿；祖先，皇云麾将军、右千牛卫大将军；考，皇献陵台署令；枝源高远，系於九天。夫人温德内备，休和闺门。
夙罹悯凶，与其兄姊弟妹敦以温顺，勖以礼教，为姻族所重。及长，适荥阳郑公。
温温多雍，志性端良。保谦和之道，履吉人之迹，亦为儒者之所器慕。自御轮成礼，填篪韵合，琴瑟克谐，逾二岁矣。仪光可仰，坤范可称，悲□□归郑室，遘疾不痊。大和二年五月十八日，终於河南府偃师县元舅之别业，享年廿五。倏归杳漠，悼怛何及。今将议窀穸，称其有无，以大和三年十月廿日归葬於河南府河南县金谷乡伏和村之原郑氏先域之左，礼也。惧年代迁远，陵谷变移，於是书三代官阀，封树之日，志於贞石。铭曰：
懿乎夫人，温□是性，天付其德，不得其命。厚地冥冥，夜台何永！剑没重泉，鸾栖孤影。来日何短，去日何长。古陌蔓草，悲风白杨。马鬣新封兮旧域依然，积善罹殃兮难谌昊天。□矣□矣兮嗟恻何及，情在人间兮身归下泉。
（录自《隋唐五代墓志汇编》洛阳卷第十三册）
№大和０２２
【盖】
失。
【志文】
唐故右神策军弘农郡杨公墓志铭并序　朝请郎试光禄寺丞崔元古撰有唐大和三年五月十七日右神策军右廿六将、正将、奉天定难功臣、银青光禄大夫、检校太子詹事杨公殡於长安城东京兆府万年县长乐乡张寿村春明门外，礼也。温州长史□□之孙，右羽林军判官试华州华阴县尉杲之子。公松筠是操，孤标不群，文武两全，□行美□，翼卫金阙，辅佐玉阶。公名，少习武□，幼小攻文，□同以忠，承□以孝，□□幽燕兵悖，乱我中元。銮举西游，驾幸奉天。
卫佐人君，游时匡难，不离銮举，遂得枪殄灭，日月再明。因此建功，诏赐奉天定难功臣，银青光禄大夫、检校太子詹事。随驾入朝，亲循玉阶，辅弼金阙。
时频年西戎大下，＊我郇。诏令将军戴公，部领精锐亲卫将士，镇於襄乐县。
遂感烽烟绝非时之火，萧关无牧马之忧，四五十年，烟尘不起，公勤於王事，干於公门，一将无困弊之劳，所主有课缉之绩。皇天不，奄我贤良。去大和三年五月十七日，薨於襄乐私第，享年六十一。夫人石氏，恨一剑先沉，孤鸾独舞，邻里泣泗，六亲恸哭。嗣子悦，右神策散副将、致果副尉、行左清道率府押细引长上、上柱国，号天叫地，五内崩摧，高柴泣血，曾子绝浆。禄益厚而慕焉，衔恤问礼，永图幽宅。其年十月八日发引於襄乐县，克用十月廿六日殡於斯原。世尔非琢石泉下，无以示久违。其词曰：
哀哉杨君，禀性风云，洋洋美德，谔谔不群。职□正将，特建功勋，昊天厚地，俄尔归记。风悲陇树，月□□坟，幽局路隔，永闭泉门。琢石为记，只斯文。万古千秋，记於子孙。
（录自《隋唐五代墓志汇编》陕西卷第四册）
№大和０２３
【盖】
失。
【志文】
大唐故天水赵府君墓志铭并序儒林郎拭湖州安吉县尉骑都尉曹宾卿撰并书公讳爱，字茂之，其先长安京兆人也。爰自周秦，至於汉魏，或入宰廊庙，匡佐邦家，出拥旌旄，位居方伯，轩冕不绝，易叶重光，傅庆子孙，如玺纶也。
曾讳，祖讳彰，父讳宗，皆仁德敏达，学蕴生知，不趋世誉之名，不亲权贵之道。公少而好学，秉操孤贞，杖义依仁，交不苟合，髫龀之岁，则有松筠之心，目视勋华，亦如脱屣。虽王公之贵，曷足羡焉。高尚林泉，足为玩世；五美之德，全而备之。於戏！生也有涯，命也无际。去大和二年二月廿四日寝疾，终於光宅里之私第，春秋六十有七。夫人乐氏，淑茂贞姿，四德齐备，琬琰之质，六行无亏。去元和九年二月廿八日寝疾先逝，权殡，礼也。有子三人：长曰辅政，幼而从仕，入侍禁闱，文学修身，才艺兼著，任朝散大夫、行内侍省奚官局令、上柱国、赐绯鱼袋。穆宗皇帝念以侍从日久，警卫勤劳，乃诏授荆南监军，勋赐仍旧。
尝以奉公之暇，博赡群书，学富三冬，尤精墨妙。以长庆三年九月四日遘疾先逝，薨於荆南公馆第也。於戏！狂风何速？摧大厦之材，神理何辜？碎荆山之璧。次曰辅弼，肃参环卫，职列崇班，恭己临仁，谦和自牧，任左龙武军僻仗押衙、朝议郎、试太子宾客，兼监察侍御史、上柱国、赐紫金鱼袋。季子师周，冰容之质，玉白含霜，早应高科，久而未第。孙惟弁，始於童，孝礼天知，承顺於家，清风自揖，即以大和三年十月廿六日葬於先营长安城东川乡上傅村，礼也。次子等，追罔极之痛，思顾复之恩，泣血连洳，一踊三绝。虑以星霜变易，陵谷更移，见为文，刻乎贞石。铭曰：
浩浩之水，如仁如德，忠孝两全，谁为俦敌。善与人交，久而益敬，太华之峰，长河月影。昆山是玉，磨砺转莹，公之贤美，如斯之盛。
大和三年岁次己酉十月戊申朔廿六日癸酉（录自《隋唐五代墓志汇编》陕西卷第四册）
№大和０２４
【盖】
大唐故许府君墓志铭
【志文】
唐故内坊典内银青光禄大夫行内侍省内侍上柱国高阳郡开国公食邑二千户许公墓志铭并序　　翰林学士中大夫中书舍人上柱国赐紫金鱼袋王源中撰　　翰林侍诏儒林郎守常州司仓参军骑都尉刘讽书公讳遂忠，字贞颀，其先高阳人也。太岳以盛德济人，爰锡姜姓；周武以畴庸启国，乃建许邦。厥後子孙因以命氏，弈叶绂，承家公侯，史册续书，蝉联不绝。曾祖浩，祖炼，咸有懿行，高尚其心，守道本仁，故皆不仕。父讳进运，皇剑南西川监军使、中大夫、行内侍省内府局令、上柱国，赐绯鱼袋；入侍禁局，出监藩镇，敏恪驰誉，端明显猷。公即第二子也。公以忠贞振名，直亮立节，初列储宫之属，俄宠宣徽之荣。当德宗践位岁久，睿谋日彰，选任之间，鉴用斯极。
至贞元十七年，恩赐绿绶，拜将仕郎、掖庭局监作。洎宪宗临御，特加朱绶，迁登仕郎、内府局丞，充宣徽供奉官。祗卫龙銮，以旌功业。其岁除武德副使，盖山园之礼，充奉藉能，事任克修，渥泽尤异。元和初，授徵事郎、内府局令；二年，赐勋上护军，依前供奉官。皇华宣命於四方，清问驰声於多士。十四年，紫绶崇荣，金章有耀，伐罪之绩，申恩所加。十五年，为右三军僻仗，加朝议大夫、行内常侍、上柱国，以酬功也。寻转中大夫。十二月，迁太中大夫、内侍省内侍。
当郊坛之盛礼，赏禁旅之殊效。允答忠恪，爰增宠光。长庆元年转正议大夫，进封高阳县开国男，食邑三百户，其年，迁银青光禄大夫；是冬，中书令田公弘正之统镇冀也，公衔命宣风，辑宁藩翰。二年，监天平军。以公识度宽明，智略精密，故有此选，克副群情。洎敬宗继位，除内园使；宝历元年，复护河东军。北门雄都，委擢非易。公既至，声绩洽闻。进封开国伯，增邑七百户；二年，又封国公，食邑二千户，以显劳也。大和元年，赴阙。上以陈恋主之诚，内以表养亲之节。诏旨允若，星言朝天。除华清官使。二年，改琼林库使。泉货之聚，清廉是求，及司库务，果著能政。未几，除内坊典内。福善之理，神鉴无徵。疾恙是婴，凶衅俄至。以三年六月廿九日薨於大宁里之私第，享龄四十八。以其年十一月八日窆於万年县川乡上傅村，礼也。夫人成氏。有子一人，曰夷赏。苫凶居丧，以奉卜宅。太夫人朱氏，高年在堂，哀痛何逮。恐岸谷有变，年代莫传，铭名下泉，以示千古。铭曰：
太岳有光，子孙其昌，在周封许，本系称姜。功传竹帛，代秉璋，爰生明哲，左右我皇。纡朱佩紫，银印金章，崇阶封邑，开国名扬。入司禁署，出护藩方，忠勤显绩，信义流芳。雄雄北门，管钅仑戎虏，戈甲万夫，貔貅千旅。公宣圣泽，叶睦师武，声问克彰，威严是惧。华清秘殿，琼林御府，典内剧司，事任咸举。中寿是享，高堂养亲，奄忽殂谢，天乎不仁。哀哀孀妻，令子，卜兹宅地，树此松梓。勒石记铭，垂於万祀。
（录自《考古与文物》一九八五年第六期）
№大和０２５
【盖】
大唐故王府君墓志铭
【志文】
唐故湖南监军使正议大夫行内侍省内府局丞上柱国赐绯鱼袋王府君墓志铭并序　右神策军判官朝散大夫行洪州都督府功曹参军上柱国赵玄卿撰府君之先也，自周灵储嗣曰子晋，以封王而登仙驾，因命氏焉。至汉广宗侯曰成，其後以银钩擅名，金埒盛事。逮於皇朝，令族之裔，代为京兆人也。曾祖玄爽，祖游仙，耽书体道，秉志儒术，皆以鹤版来徵，龙骧宾请，辞荣不受，傲逸林壑。烈考朝进兴元元从朝散大夫内谒者监讳明哲。彤闱授任，玉塞成功。令德徽章，布在方册。府君即谒者公之长子也。气质端悫，神智宏深。临事不怍於鹰扬，触邪岂惭於豸角。以贞元廿年九月起家赐绿，署掖庭局蓝作。承旨禁闱。
元和初迁内养。戊子岁九月，充浙西道监军判官。癸巳岁，拜鸿胪使掾佐。当宣谕廉察，抚慰军师，得表殷雷之声，以赞国风之化。寻迁内府局丞上柱国。长庆四年，加银章朱绂，授鸿胪礼宾副使。射雕之虏，申令畏威；惊马之戎，敬而知礼。宝历乙巳年，迁殿前高班，秋八月，授湖南监抚使。届彼潭府，连帅每询於政事，郡寮获奉於纪纲。自裨将至於部伍，龙韬虎畅，感其惠而畏其严。至大和三年夏六月，寝疾不瘳，殆至绵忄。秋七月乙未，瞑目於潭府之廨署，春秋五十，甲子三百。故夫人吴郡朱氏，著苹藻之德，备组训之敦。早岁云逝，木ㄆ於坟。继室夫人高平徐氏自凶讣远临，哀缠昼哭。嗣子二人，长曰守洪，行内仆局丞。泣血苫庭，玄穹罔极。制理丧事，茔兆俨然。次曰守润，顷以晨昏侍从，今则扶护灵举。以其十一月归奠於上都永兴里之私第。咸以绝浆茹苦，乐棘其容。
筮问蓍龟，克协时日。以其月廿六日葬於万年县川之西岗，礼也。於戏！驿骑交驰，名冠四方之策；凤阙承诏，功殊百胜之勋。天何言而命不继时，孝有思而子不及养。奠酹既飨，封树礼终。以其陵谷代更，员石不磷。旌贤之志，於鄙文。铭曰：
周王之裔兮淮水长，抚军当代兮为忠良。直而温兮词令迅茂，简而廉兮邦家有光。潭之府兮奄从大夜，冬之仲兮灵还故乡。敬姜昼哭兮哀且尽，胤子茹荼兮比乐棘。素产右岗兮终窆礼，青乌前兆兮以为式，松风苦月兮徒臆，万古衔悲兮竟何极！朝请郎试左金吾卫兵曹参军上柱国宋居本书（录自《隋唐五代墓志汇编》陕西卷第二册）
№大和０２６
【盖】
失。
【志文】
唐故朝议郎行大理评事上柱国范阳卢公墓志铭并序外弟中大夫守太常少卿上柱国荥阳县开国男郑肃撰公讳方，字仁囿，其先范阳涿人也。昔尚父佐周，剪商世祚，东海公子，因邑命氏，代居北燕，其後尚书翊亮汉室，卫尉毕命晋朝，世载忠贞，光于简册。
洎後魏以官婚礼乐定天下五姓，则远派愈清，祟基愈峻，如众山之有嵩华，百川之有河海矣。曾祖临汝郡长史府君讳寰；大父检校库部郎中、太子中允，赠越州都督府君讳政；父检校御史中丞、亳、抚、歙三州刺史府君讳瑗；外族陇西李氏，外祖皆，□皇建州刺史。公倜傥不羁，恺悌多可，每推诚以格物，不诡激以邀誉。
博览传记，颇习艺文。以□歙州府君远分符竹，恋切晨昏，迨集荼蓼，身迫当室，故盘桓利贞，不应乡里之荐有年矣。佐仆射韩公皋以硕德元老保厘东周，挹公器度，表为从事，授奉礼郎。地当清洛，府即皇居，实东夏之准绳，赞二南之风化，固有光矣。未几韩公出拥麾幢，作藩於许，复参幕画，改协律郎。时河北诸侯阻兵角立箐茅不贡，进节萌生。宪宗皇帝奋赫斯之怒，命将而诛之，有诏许师先加於镇，凡所以调，兵食具坚锐，士无亡矢折镞之利，将有执讯获丑之功，系公之谋也。无何，昌黎公再居君陈之位，又为防御巡官，换大理评事。毗佐三府，出入数年，韩公之待公也益加，公之奉韩公也弥固，则公之事业可知也。府罢调集，复授大理评事分司东都。尝叹曰：大丈夫处世，得其时则大行，不得其时则笼蛇也。若夫屑□□□□和掠奚，寻常之步武，侣风波之群子，吾不为也。乃於有洛之东，卜居清旷，因□□□因下而也，发乎心□，成乎□指，疏流渺弥，而潭岛百亩；杂英烛耀，而组绣一川。则帝城风烟，生我松筱，嵩高岩岫，倚在庭户。
英人名士，载酒肴从公而游者，日日继至。乃相与棹扁舟，具尊俎，烟朝夕月，泛广浮深，一杯冥机，万累都遣，视得丧蔑如也。则公之道胜可知矣。呜呼！仁与智，宜而寿，降此大戾，谓之何哉？以大和四年正月七日终於康俗里之私第，享龄六十有三。凡我士友，咸叹公有干时之具，而君不试；有韬世之量，而人不知。沦於盛时，没於下位，可胜恸哉！公之季曰冀，以明识利器为侍御史、泾原节度判官、西郊绵邈，丧讣未定，嗣子宗和，泣血茹荼，＊龟得兆，以其年二月廿八日，归葬於河南府洛阳县平阴乡南陶村之先茔。夫人清河崔氏。□皇处州刺史济之子，公之姑女也。母仪妇道，光备六姻，不幸先公而殁。逾三十载，至是合焉，从周制也。公三男：长曰宗和，前郑州中牟尉；次曰岌，曰金。四女：
长适公之生前河中府参军事荥阳郑謇，次适前右领军胄曹参军河东裴思敏。男自岌而下，女自裴氏而下，非夫人之出。宗和以肃中外懿亲，粗知绪业，哀铭志，悲而不文。铭曰：
谅□武王，时惟鹰扬，崇基始构，灵派攸长。曰汉曰晋，弈业而光，门称鼎甲，世济忠良。缘□夫子，袭我介祉，其质如琼，其心如水。信直待物，恭宽由己，孜孜吏途，恳恳坟史。既植此基，元侯见知，三辟大府，功宣许师。一居廷寺，分务东厘，时则心壮，年逾耳顺，逸足期骋，修途□进。时耶命耶？溘然而荆魂往东岱，形归北邙，丘坟垒垒，松贾苍苍。展也淑疋，亦齐之姜，众灵幽赞，双剑同藏。月苦荒隧，风号古岗，神之格斯，乐此玄堂。
（录自《洛阳出土历代墓志辑绳》）
№大和０２７
【盖】
失。
【志文】
天水赵货墓志铭并序河东柳习述大和四年三月十日，天水赵氏以其月一日疾丧长子货於襄河之滨，即是日王父讳戎魏州大都督府、莘县令之墓，在相州安阳县邵村之原。尊夫人范阳卢氏。
货遭王父丧，年始冠。幼则其家过爱之，父不忍严，货明敏亦能自立。及丁其艰，居丧养母，皆合礼。年廿二卒。
或闻者孰不兴嗟零泣。弟二人，稚童孩提，力未能事，贫不及墓，时服以送往。其□□□赙之财。弟处直又主其事，相礼不逾。□□□柳子利，故货先人，乃为之叙。铭云：
茫茫大化，实生死职，世有五教，能守为极。大道日当，仁人怀感，百龄中夭，同归不一。元灵乾本，容仪永失，感亲之痛，气阗膺窒。上不泄哭，与天地毕。
（录自《隋唐五代墓志汇编》河南卷第一册）
№大和０２８
【盖】
失。
【志文】
唐故女道士前永穆观主能师铭志并序　乡贡进士严轲述达乎□□之妙用，总乎圣智之殊奥，先天而生，斯所谓道。道也者，故不可斯须而去焉。我太师得之矣。师姓能氏，讳去尘，其先华阴人也。曾祖昌仁，皇沙州刺史，赠太子太保；祖元告，皇礼部尚书、淄青兖郓等八州节度使；父暹，皇银青光禄大夫、光禄卿；娶赵郡李氏，是生我师。柔仪惠范，不□阃训，早悟玄默，匪因严师。洎其始笄，□奉敬教，归於锺离令河南阎君，不幸先殁。丧礼终毕，遂於黄坛场，投迹从道，以真仪法，无不该荆乃职总观务，实司纪纲。
呜呼！天有晦明，物有殂落，时或兴替，道将随之。师体道之要，安得无生灭之事乎？以大和四年二月十五日，归化於绛台之私宇也，享龄六十三。有子二人：
长曰方素，前绛州绛县主簿；次曰处愿，夙了空寂，归佛出家；皆泣血茹荼，以其年十月廿日，权葬於绛郡九原山之茔，礼也。虑以陵谷更变，故请铭於石。词曰：
大拘浑居，靡不相谢，惟欤我师，顺道而化。或曰经营，为其有生，今则示往。以存芳馨。永穆式瞻，佳城帝里，海尘岳水，光□□礻┆。
（录自《隋唐五代墓志汇编》山西卷第一册）
№大和０２９
【盖】
夫人吴氏墓志。砖。
【志文】
石。
唐故吴夫人墓志铭序王谏文夫人姓吴氏，其先盛族渤海郡，因家避地，遂为扬州焉。父讳福，京兆韦氏而生夫人，令淑有闻，娉於清河张氏。既事君子，和颜齐心，□睦六姻，妇道□整。呜呼！双桐并茂，何忽先。洎大和四年九月廿五日，终於江阳县会义坊之私宅，享年卅有四。男二人：出於先殁西氏。长子承宗，次子承庆，虽非肠育，痛极伤怀，泣血衔哀，以承宗嗣。以其年十一月三日，窆於嘉宁乡五乍村之原，从宜礼也。恐陵谷迁变，刊石铭曰：
寒郊苍茫，悲风□烈。乃悠扬，楚原流咽。一弃人儇，千秋永别。刻石泉壤，其文不灭。松柏森森，空悬夜月。
（扬州博物馆藏石，周长源提供拓片）
№大和０３０
【盖】
失。
【志文】
唐故云麾将军试殿中监陇西李公及贾氏夫人墓志铭并序李氏之茂族，洎颛顼之後，累崇胤右，而後子孙据焉。父讳章，宣德以前，守魏州朝城县令，咸以水镜莅人，弦歌训俗，临财无挠，降车有闻。公讳清，任云麾将军试殿中监。行危而和，言忠而逊，为武勇之□□，□□儒之领袖。心爽气高，立名杖义。勋有成公，举无败事。而天不与寿，以长庆元年五月廿六日寝疾於顿丘县阳范村之私第，春秋七十有三。公之夫人贾氏，性顺而和，志柔而静，动合礼度，言成令淑。颇善事姑之节，克□从夫之义。姻亲和睦，抚下能干，遍其恩畜。享年八十有三，大和四年四月十二日，终於之私第也。时当孟夏，卜筮通未，权殡於堂，即以当年十一月廿日合於澶州顿丘县东北阳范杨村之大茔也。
公有子三：长曰士忠，爱子士和，并以先公而终也。次子士□，文武俱超，量崇遐远，谨身节用，名播辕门，任充马步讨击。咸以绝浆毁瘠，哀过常礼。女子高末末可同□也至孝，以职居近地，抑情起复，促欲披□□，镇守坟茔，事君之道既从，思孝之心难遂，泣辞不获，乃亻免首□□□自□，以从龟疑，慕之情何□。□恐陵谷迁变，将何昭其先，乃克石为铭，用纪□。词曰：
英英李公，志气高邈，贾武军前，运筹帷幄。事君以节，立身以＊，声谕九霄，名□□朔。夫人贾氏，家本儒宗，令淑令问，作仪作公。秦台奄□，巫峡悲□，万古藏器，千秋闭锋。龟兆将施，玄堂已□，□□归泉，松萝坠谷。丹旌难止，薤露声低，曷思悲途，尽仑□□。
（录自《隋唐五代墓志汇编》河南卷第一册）
№大和０３１
【盖】
失。
【志文】
唐故将仕郎试恒王府兵曹参军兼充大内上阳宫医博士城阳郡成公墓志铭并序前进士杨敬之撰有唐大和四年岁次庚戌九月壬申朔廿二日癸巳，故城阳郡成氏，因轩辕氏以为氏焉公寿年六十有九，其日殒於洛州河南县南市面行之弟宅。父讳万善，其扁鹊之艺，人无比焉，佐东部留守兼开东道节度副元帅郭令公之随军。公讳，蒲州人也。习父之业，充大内上阳宫医博士。公性气本刚负，艺出於众流，内外二书，常盈溢於五藏。谈词辩论，无人拒敌，忽瘿疾疹，俄尔九旬，何期药饵无徵，奄遘此祸。孤男号哭，擗地殒绝；孤孙哀声，彻於九天之上。乡巷闻之，老幼惊骇，无不垂泪嗟叹矣。夫人曰清河张氏，少亡。有三子，大曰建，次曰章，小曰偃，去宝层初年，相次身亡。次夫人曰赵郡李氏，少亡。有一男，名曰文会。见习上代之业，充大内上阳宫医博士。性气敦厚，忠孝具全。次夫人曰陇西李氏，早亡，有二男一女。大男曰简，次曰振。女适陈氏，少亡。孙女曰库娘，适＊商之家，赐姓冯氏焉。因此绝其来往。建新妇曰弘农杨氏女，有一儿名曰庆子。公其年上章阉茂仲冬之月中旬末之日，卜其宅兆归葬，於河南府河南县平乐乡杜郭村之先茔。奉终之礼。铭曰：
气刚冲透，文辞巧才，命登上寿，三教通开。孤男闼闼，昼夜悲哀，幽魂长辞兮永隔，无因更复兮回来。
（录自《隋唐五代墓志汇编》洛阳卷第十三册）
№大和０３２
【盖】
唐故张府君墓志故夫人豆卢氏墓志铭
【志文】
（上泐）邕州本管经略招（下泐）邕州刺史兼御史大夫赠左散骑常侍张公墓志（下泐）故夫人南阳郡君河南豆卢氏墓志同叙朝请大夫守河南（下泐）豆卢署撰公讳遵，字修本，其先南阳人也。後因官家於陕，今为陕之平陆人。曾祖议福，皇蔚州刺史；祖守环，皇左羽林大将军；父献弼，皇忠万二州刺史、兼本州团练使、赠工部尚书。公少以门荫授解褐官。年廿，亲裴氏怀恋伯兄，遣省伯舅於镇州。时属军谯，王公大张乐於庭。公观焉。□为镇帅王公见。公身长七尺，美须眉。与语良久，便授押衙。明日，兼内院兵马使。不旬月，奏事德宗，授兼监察御史，依前押衙。曰：奇士也。自後忠鲠屡进，数有苦言。及士真知留後，寻改殿中侍御史。承宗摄留後，国家变更镇事，以薛昌朝为帅，发将军景忠信削夺承宗官爵。朝廷振威，成德惴恐，逆党行列，僭礼勃词，承宗称疾，监军＊伏。
此时公乃请见。既而承宗曰：天子不察，宰臣不言，诸将偷安，土地割裂。公曰：
某亦恐诸将人人异图。公又曰：今范阳无事，青郓无事，泽潞无事，沧景无事，天将以镇冀观主上政令，试我公制作。今若忠信不动，可以息词。於是庭陈将卒，承宗坚卧。一切以公止遏，攘除翊蔽，唯公一人，忠信宣传告毕，刃不得下，公之力也。制使归，具述公之方略。宪宗曰：我与宪官信不虚也。寻有诏赦承宗。
公独授侍御史，依前军职入奏。婚故御史中丞忻王傅豆卢公讳靖女。夫人曾祖光祚，皇丹、延二州刺史；祖雄，皇司农卿、赠左散骑常侍。夫人内修明敏，外备贞静。凡军吏大小，闻夫人之德。太夫人裴氏，即夫人外老姨也。公既丁外艰，成德军众请墨从军。公恳乞葬毕，羸形泣血，行路哀之，固请一身归葬，妻子男女悉留镇州。承宗许护丧归东都。葬毕，犹隐居故里。无几，诏追起复，授宁远将军、守左武卫将军、检校大理卿、兼侍御史、寻除右骁卫将军、赐紫金鱼袋。
会镇帅祥斋，大增先福，以公一家维系，尽放南归。时泽潞用兵，诏选文武中外无阻者授之。优诏授邢州刺史，廉使奏加御史中丞，改治州刺史，追入，拜右龙武军将军知军事。不数月，授楚州刺史，又改亳州刺史。百姓咸悦，请立德政碑。
就加御史大夫。溪獠侵边，屡耸南鄙。诏迁邕州刺史、本管经略招讨处置等使。
亦既至止，会有南方商旅曾贸易於亳者曰：吾知公之政矣。人或嗜利，利不可干；人或好名，名不可黩。所以出入成德二十余年，忘身立忠，事溢人听。至有巡抚诸洞，物无私犯。由此吏畏威，人悦德。四年政滞，表请北归。优诏追复，将有大用。行次大和四年八月六日，薨於潭府旅馆，享年六十二。奏闻，上辍次罢朝，诏赠左散骑常侍。夫人自结张氏，以身奉姨母之慈，以心奉张氏之族。男女无少长皆荷均养之爱。元和九年封南阳县君。长庆四年改封南阳郡君。大和三年六月廿二日终於邕州官舍。享年四十二。有女三人，长适滑州匡城县尉萧枢，次女适均州录事参军杨夫，三女适岩州刺史马贞肃。子一人，绍，年始九岁。咸慕二尊之谨，敬以大和五年二月三日归於河南县金谷乡泉源里，侍先茔，礼也。
一子未冠，亦象贤而修明。署即夫人从祖兄也。备张公夫人盛德，敢纪事实，见不文。铭曰：
尧桀之骨同枯，颜回盗跖亦义同途。英英丈夫，淑女且都。俱恩南报，丹北徂。二女哀哀，一子呱呱。吾不知共所以，并将告夫天乎。
前邕管经略推官、给事郎、试大理评事、兼监察御史豆卢卓书。
（录自《隋唐五代墓志汇编》洛阳卷第十三册）
№大和０３３
【盖】
失。
【志文】
唐故内玉晨观上清大洞三景法师赐紫大德仙官铭并序通直郎前行京兆府长安县尉赵承亮撰仙师姓韩氏，讳自明。曾王父瑛，皇仪州刺史；王父，太子洗马；父佾，果州刺史。仙师年廿二，适孝廉张则见，既期生子而张氏卒，洎绝昼哭，托孤於父母家，栖心於神仙学。销忘彼我，齐致贵贱。乃於严君理所得同志女谢自然於民闾而友之。时粱有上士程太灵者，神明而久寿，惕先谴而初不传法，後因山行得玉印，文曰三天之樱不习□师，与谢友诣门求度。程君曰：印之来哉，有为耶，遂设坛授之以三洞符。法事粗毕，印亡所在。数岁，谢乃仙去。师独布化於代。
操，行坚苦，立德玄邈，人众妙门，知长生要。结居华阴，山侣静友，和而不乐，著於世故。当时公相母妻探玄者得舆师游，如登龙门附骥尾焉。师慈愍於一切，而施由亲始，故抚孤侄弱子，咸俾有家而居室，又尝货弃山墅，聚畜子禄，代兄债逋责於中贵人。身虽困忍寒饣委，而色无堙郁。德既升闻，帝思乞言，大□□召入宫玉晨观。师每进见，上未尝不居正端拱，整容寂听，备命服之锡，崇筑室之赐。至五年三月，以疾得讲，复居京城亲仁里咸宜观旧院，越四月十二日，谓门人曰：吾将无形消息大患尔。勿□□於神舍，勿虚美於象设，清净俭薄，殓形还葬，无费财而妄期福，吾知所适，不假是也。言毕而弃世，享年六十八。子行简、侄楚长，门弟子周玄景、孟玄简及尼戒善等泣奉遗言，动遵理命。以其月廿二日庚寅，迁神於京兆府万年县洪固乡胄贵里之凤栖原。不问於蓍龟，不入於先兆，言出世而达节也。承亮义比诸甥之列，恩等庙门之痛，含凄纪时，词不敢华。铭曰：
链质归真，示灭从俗。谁辨去来，空瞻迹躅。神还辽天，形合崇原。至德无名，难鲜瞽言。烟澹垅树，云封孤亩。雕琢翠琰兮播遗芳，焦山坛兮终万古。
乡贡进士张损书（西安碑林藏石）
№大和０３４
【盖】
大唐故祁府君墓志铭
【志文】
唐故兴元元从轫议郎行内侍省奚官局令员外置同正员上柱国赐绯鱼袋太原郡祁府君墓志铭徵事郎试太常寺奉礼郎李遇撰府君讳宪直，字宪直，京兆三原人也。其先晋大夫奚之裔。史载华胄，阙而不录。皇先君内常侍，紫绶金带。惟公挺生昌门，令望宏远。礼乐夙备风规凛然。
大历中，释褐从仕，戒慎谨密，臣志弥彰。竭节输忠，夙夜匪懈。洎建中祀，逆Г乱常，銮舆省方。公扈我琼辇，能致其身。帝甚嘉之，迁内谒者。贞元初，诏拜大明宫使，委知修造。绵历岁序，不啻廿余霜。德宗嘉之，锡朱绂银樱改奚官局令。除北内留後使。清俭素闻，忠贞夙著，不苟扰杂，炯然自高。至顺宗朝，再徵知修造。岁月未几，顺宗厌代。穆宗登极，徵访勋旧，委以心腹。长庆元年迁奉天监军。士马闲闲，军容肃肃。义以训於师旅，智或合於孙吴。三数年间，风俗丕变。况翊戴七朝，恩渥斯甚。属年齿迟暮，思退其身。再三陈恳，帝乃俞之。既叶其情，优游闲和。云山肆心，松竹怡性。夫如是，可以永安色养，长保休闲。天何不佣，丧我忠烈。以大和五年五月廿三日终於辅兴里之私第，享龄七十有五。皇帝闻之震悼，朝野感之惜贤。慰喻申诚，咸尽其礼。夫人琅耶王氏，蕴苹蘩之风，蓄贞柔之德。不终偕老，先公云亡。悲夫！遂以其年十一月二日迁窆於长安县龙首乡祁村里先修茔，夫人，从周礼也。嗣子二人，孟曰再谦，朝议郎行内侍省宫闱局丞。季曰再光，太中大夫行内侍省内府局丞。并蕴德含仁，忠孝有誉。入丹墀，竭节奉上；还私室，乃温清安亲。柴毁泣血，痛逾疮钜，水浆不入，哀护丧事。恐陵谷之迁改，泐贞石以铭之。铭曰：
赫矣府君，邦家之彦。风规凛然，声政推善。扈跸趋虽，艰危必先。氛既殄，勋劳益全。输忠大明，公而且清。仅於三纪，宠赍非轻。出领王师，咸曰宜之。大变风俗，孰为等夷。退身休闲，因成梦奠。哲人其萎，药不暝眩。峨峨淑媛，俪族均徽。永言窀穸，生死同归。需车槛槛，丹悠悠。松风暮忉，陇露朝愁。瘗泉壤兮已矣毕矣。振令名兮千秋万秋。
（录自《隋唐五代墓志汇编》陕西眷第二册）
№大和０３５
【盖】
唐故新野庾氏墓志铭
【志文】
唐左金吾判官前华州司户参军李公故夫人新野庾氏墓志铭并序太原府交城县丞崔行宣撰琪书有唐大和四年岁在庚戌十二月廿有六日己丑，前华州司户参军李公夫人新野庾氏殆於京兆零□旅邸，享年十九。呜呼！夫人金玉其质，蕙兰其仪，归於李氏之室者。以德礼淑茂，懿范修整，期偕老也。噫！天道茫茫，神理难问，生此慈爱，中罹祸梯，竟不知福寿亏於仁孝乎？仁孝反於福履乎？俾苹藻色，玉寝声，神道聪明，奚其反是？曾祖光先，皇中书舍人、御史中丞、荆州采访使、吏部侍郎、赠大子太师。壬父亻廷，皇宋州刺史、鸿胪少卿、兼御史大夫。父承初，前太子司议郎。伟夫洪源庆胤，派流斯远。昔在齐、梁、周、隋之际，皆材学炳灵，振耀当代，或卿相继绍，或鸾鹤孤高，或师保匡邦，或纶言掌诰。子孙蕃行，庆流於唐，轩冕婚姻，辉映天下。土君子沽善价者不其悦服欤！夫人即司议长女也。以慈仁惠和，抚弱弟幼妹；以怡声下气，奉父母温清。由是偏锺爱於司议。虽日父母昆弟之间，赏叹加等也。司议昔述职於闽阆之中，因风雨所交，土宜暑湿，遂染风痹。至於一饮一食，调护甘饴，冬春循环，ヮ发而献，心无懈也。且孝於父而母悦，恭於姊而弟悦，敬舅姑而夫悦。首不上膏沐，□不茹荤酪，常斋戒持经，以俟父愈。未笄之年而诚性然也。识者所渭在室为孝女，从人为肾妇。司仪卜居於华州，以疾苦未瘳，每锺念於女。女以陟岵为念，思善於前，跋涉道途，积忧成疹，百两旋返，以至於溘尽之期。且徽柔内备，事於薛氏之姑，仁也。克配君子，谐於李氏之室，贤也。辉烛闺范，睦於娣姒之间，义也。晦明筐篚，承顺舅姑之勤，孝也。呜呼！秉是四昔而克承家风，德善不泯，享年不永，天何言哉！有幼女一人，名当儿，次夫人而逝。痛伤缠绵，情所难忍。有子二人：
长曰臊臊，次曰户户，咸被仁孝，泣血号慕。大和六年岁在壬子正月乙未朔十八日壬子权窆於京兆府长安县永寿乡。候通年叶吉，迁於大茔。李君以余姻族，常学古训，其词不诬，叙哀怀，志於幽宅。其铭曰：
庆族嘉姻，永其身。所期偕老，天胡不造？血泪兴哀，玉折兰摧。秦原封树兮云徘徊，泉扉一闭兮何时开？（录自《隋唐五代墓志汇编》陕西卷第四册）
№大和０３６
【盖】
有，失记。
【志文】
唐故颍川陈府君扶风辅氏夫人合墓志并序姚＊述府君讳彦，字文中，其先颍川人也。昔敬仲明受苴茅大丘，道应辰宿，冠盖逦迤，簪裙连延，因官荐居。今则海陵人也。祖光裕，父全，并甄以俭让，贲於丘园。府君则实之裔孙，全之元子也。敦诗习檀，执素弘真，垂懿德於後昆；习嘉谋於前︷。以贞元十一年二月十二日寝疾终于常乐坊之私第，享龄四十有五。
其年三月十三日，迁柩还葬於宜陵乡静肃里之迥冈，礼也。夫人姓辅氏，讳真槽，其先扶风人也。春秋之时，匡弼晋室，洎智果避地，而为辅氏。夫人则魏庐贲伸之裔孙，唐处士清之季女也。年及笄总，归於府君，持盥悦以奉舅姑，备案盛以待宾客，妇德弘懿，母仪克明。以四十六年而府君幽睽，尝申之以尽哭，敬姜之贤也。三十八□，而夫人抚育幼孺，使知之以义，方大家之德也。呜呼！大和六年三月十九日终於私第，遐龄八十有四。令子二人，长曰岳，次曰。□章凤姿，名重道著，为礼乐之规矩，俟帮冢之＊绅。并泣血涟ㄝ，縻溃精爽。以其年六月二十九日，扶护舆柩，合葬於府君之旧茔，尽终之礼也，恐岁纪归微，原野更变，刊之贞石，铭以传芳，词曰：
大野萧萧兮佳城郁郁，薤露既曦兮悲歌愈出。柩舆合兮永黄沙，埏隧重缄兮长辞白日。□□□焉，往何能述。
（泰州博物馆藏石）
№大和０３７
【盖】
失。
【志文】
孤孙存夫等谨言：亡考尝以未营罕迁，内积哀感，将听龟筮，忧痼已成，弃养之辰，亦命从权礼。存夫等号奉遗旨，恭择远期。兆告以今年孟冬月廿六日可齐举大事，无有来吉。存夫等为礼称家，虔诚奉事。叙纪先德，旧志已详。大唐大和六年岁次壬子十月庚申朔廿六日乙酉，孤孙存夫等谨志。
（录自《隋唐五代墓志汇编》洛阳卷第十三册）
№大和０３８
【盖】
唐故卫尉卿赠左散骑常侍柏公墓志铭
【志文】
唐故中散大大守卫尉卿上柱国阳紫金鱼袋赠左散骑常侍魏郡柏公墓志铭承务郎守监察御史裹行骁骑尉郭捐之撰公讳元封，字子上，其先晋伯宗之後。始伯宗祖父食菜於伯，因伯为氏。及三郄害旧宗，伯宗死，其子周黎窜於楚，易人从木。至裔孙鸿，仕汉为魏郡守，子孙留而不还，遂为魏郡人焉。曾高祖季纂，在隋为祁令，入唐为工部尚书。高祖敬仁，勒州长史。王父謇，赠大理少唧。大父造，赠邓州刺史。父良器，平原郡王、赠司空。公生有殊状，幼有老风，天资聪明，性本忠孝。七岁就学，达诗书之义理；十年能赋，得体物之玄微。十五以司空武功授太仆寺丞。公曰：予家世儒也。昔予大父以射策甲科，授获嘉令。禄山陷东都，围获嘉，持印不去，为贼所害。故吾父痛吾祖之不终，遂学剑从戎，将复仇以快冤叫。今吾父武功立，予不可不守吾世业而苟且於宦达也。遂请授其弟。下帷读书，不窥园林者，星周於天。业成名光，登太常第。休问傍畅，播於藩方。故薛太保平为汝州刺史，辟署防御判官。公以有礼而就，授秘书省校书郎。府罢还京。时韩公皋保厘东都，良公滋镇白马，任迪简代薛太保刺汝州，霍从史帅泽路，皆慕公声猷，辞书继至。
公以袁公德可依，诺其请，奏授左金吾卫兵曹参军、充节度推官，寻以嘉画转支使。明年迁观察判官。而薛太保复代袁公镇白马，乞留公。以旧知不去，职亦不改。会镇帅王士贞死，男承宗盗据其地。宪宗皇帝命中贵人承璀帅师以征，诏潞将从史合兵而进。从史持二心，阴与承宗比。承璀无功，乃请先诛从史，俊讨承宗。上可诛从史奏。遂擒送阙廷。复念承宗祖父有破朱滔安社稷之勋，释其罪，诏承璀还师。路出予魏。魏将田季安屈强不顺，亦内与承宗合。承璀不敢以兵出其境，请由夷仪岭趋太原而来。上以王师迂道而过，是有畏於魏也。何以示天下。
计未出，公使来京师。上召对以问之。公曰：非独不可以示天下，且魏军心亦不安，而阴结愈固矣。臣愿假天威，将本使命谕季安，使以壶浆迎师。上喜，即日遣之，驻承璀军以须。公乃将袁命至魏，语季安以君臣之礼，陈王师过郊之仪。
季安伏其义，且请公告承璀无疑。师遂南辕。上谓承相曰：承璀不比，出并而还，元封之谋也。用其谋不可不赏其力，宜进秩以劳之。无拘常限，迁大理评事，摄监察御史。故其制曰：录以殊劳，岂限彝叙。明年转监察御史裹行，充节度列官，寻加殿中侍御史、内供奉，仍赐绯鱼袋。府罢，授京兆府渭南县令。弹琴无为，民自知化。时汴帅韩弘入觐，其妻继来，仆隶舆马殆千数乘。监军韩公食於御驿，自梁抵华，无以非法革之者，畏韩之势也。公遂停给，以正条令。君子推其能。
会夏大旱，谷不登，黎人告损。内史崔元略不欲损以希上旨，又将籴以入公。他县无敢逆其意者，惧崔之威也。公独正色陈民之困，词讫不回，竟罢籴而减其常赋，他县咸赖，民用不饥。君子嘉其道。天平军节度马公总闻其事，乐其贤，表请为节度判官、检校兵部员外郎兼侍御史，仍知州事。先是天平自李师古不率法度，朝廷之制，不行於军。师古死，其弟师道继其勃。宪宗含垢未诛，□念其恶盈不可赦，遂命征之。既伏其罪，授马公钺，卑革其风。公既至，马公委政与公，嘉画密谋，内陈外施。其俗大变，其政日新。以能迁副使，赐紫金鱼袋。公性和易以与入，好施而乐善。自将校至走卒，及州县达乡闾，咸歌咏其德。公以人情太盛，思去图安，乃以诚告於马公。马公感其意，荐刺濮州。诏许之。既下车，闻有僧道峦属火於顶，加钳於颈，以苦行惑民，人心大迷信，脱衣辍食，竭产施与，甚为民玻公付史以鞫之，果验奸秽，遂杖杀以释民惑。未几，薛司空复镇平卢，表为军司马。诏授检校职方郎中、兼御史中丞，充其职。公从容中道，人望日崇。徵拜陈州刺史，兼官如故。於是申教明令，检身灭私。吏不敢欺，流庸归复。政既大行，声驰上国。转蔡州刺史，兼龙陂监牧使。蔡地富而人强，有兵而无节。当吴少诚时，平不知天子之威，师不奉朝廷之制。少诚死，少阳绍其恶，少阳死，其子元济又袭之。元济诛，始裂其地而破其号，故人心犹未知礼。军虽散而多藏刃於私家，农虽耕而少安业於垅亩。往往群聚望军门以嘘戏，叹旌之不见，窃语念乱，负气而骄。故前为郡者皆惧以过时而莫能绝其萌。公於是以法临之，以恩养之，明君臣之道以训之，章逆顺之理以教之，不夺其利，不禁其欲。
人大和悦，军县咸化。诏加左庶子以宠之。且惜其才，将授兵柄，召拜太子宾客兼御史大夫，分司东都，俟东诸侯之可换以备用也。将坛未登，二竖成疾，沉痼不损，绵於岁时。相臣圣心，犹为可任，思视其力，遂拜卫尉卿以来之。病益笃，以大和六年六月廿一日启手足於河南县履信里之寓居，享年六十有五。皇上悼惜罢朝，追赠左散骑常侍。是年十一月，其子虔仲、均籀等护其丧，归葬万年县洪固乡韦陌原，从先司空之茔，礼也。夫人郭氏焉。夫人其先太原人，陇右节度赠太子太傅知运玄孙，仪州刺史英萼孙，伯祖英仪，右仆射剑南两川节度使。父涔，同州夏阳县令。自归於公，贞以自闲，敬以事上，顺以承夫，孝以睦亲，百为合礼，四德不爽。常自嗟不迨事舅姑，不得展妇道。会公启三代之殡，归於故乡。凡所礼物衣食之具，必躬亲之，荐祭酒食之馔，必亲执之。邻里感其行，内外称其德。天不福善，先公而终。有子八人，女六人，长适荥阳郑氏。长男虔仲，始官天平军节度巡官。均籀、虔季咸学文，应进士举。符通、寿楚皆幼而有立。
君子谓柏氏代必有人也。公以捐之亲则男之舅也，情则交之契也。生不相薄，殁不相忘，遗言叙述，泣罢而书。其辞曰：
抑抑柏公，天锤粹和，依仁游道，百行无他。雄文奥学，注若江波，贡艺春官，名擅甲科。五参文书，三刺郡城，功被於物，德无可名。昔宰渭南，人伏其明，及拜宾客，大振休声。绳家以孝，从政以贞，温温其风，卷卷其情。用之不竭，资之不盈，进退语默，雅合度程。时相知能，天子注意，方倚大用，命不云遂。才也未申，德而不试，古人所痛，半途□坠。彼美夫人，令德之胤，克佐君子，婉变淑慎。动为母仪，非礼不进，草树苍苍，高坟巍危百岁之後，九原同归，陵谷有变，风猷不衰，积善流庆，子孙宜之。
（录自《考古与文物》一九九二年第二期）
№大和０３９
【盖】
唐李公夫人范阳卢氏墓志铭
【志文】
（上泐）从事监察御史襄行李公妻范阳卢氏墓志铭并序中散大夫行尚书司封郎中上柱国卢商撰（上泐）卢氏门为海内冠族，著在图谍，举其中外名讳，□详其望族甲乙（下泐）朝进马，娶兵部侍郎荥阳郑公少微女。祖初，皇朝滑州司法，娶故相左仆射姑臧李公揆女。父伯卿，见任监察御史＊行，充安邑解县榷监使判官，娶故夔州行军司马检校兵部郎中兼御史中丞清河崔公放女。奕世令德，百氏华宗，积祉储祥，祖仁由义，虽位不称德，而门风家范为世准程。夫人始十三岁，从父司封郎中商时任河南令。故相司空李公为太子少师，分司洛邑，常私器爱子顼，欲择伉俪於高门，亟访於商，因为子求□。夫人遂归於顼，顼才□冠之年，蕴老成之业。诗书典礼，人情交态，靡不精达。夫人虽冲幼自出，适配良士，事尊长，和姻族，敦等夷，接疏□，若故知之，不资训谕。嫁二年而寒暑为恙，若心志眩悸，然故常膳由减，步履微艰。无何，司空节制梁汉，暴薨於镇。驿闻京师，举族震愤。夫人以哭泣无节，疾痛不举，丧服未除，君姑下世。未再周而重集荼蓼，捐勿药而严奉蒸尝，□居月诸，浸攻腠理。夫之党以夫人兼切晨昏之恋，遂忘寝食之安，惧疾作增剧，乃令觐父於蒲之解邑，冀果承欢之愿，获申就养之方。谓不俟其医和，必自痊其痼瘵。殊不知膏盲成，生死有涯，恬然漠然，不识不悟。
以大和六年九月十日，终於解县之官舍，享龄一十有九。呜呼！芳兰早凋，美玉易折，岂信然欤？何幼妇之令仪淑质，蕙心玉德，慈和懿范，孝敬柔则，与是具美而不假其年。吾不知其所问。粤其年十二月十二日，权厝於河南府洛阳县平阴乡成村，於先舅姑之封兆，礼也。有女一人，幼未胜而呱呱父傍，如有所识，行路为之伤痛，况骨肉之亲爱乎！余悼念犹子，因援毫写恨，以铭其志曰：
□□□华，芊芊芳卉，荣茂庭际，倏随风靡。猗欤幼□，□□□□，礼法生知，孝思素履。家祸亟臻，哀缠□□，□□□□，修途遽已。生而夭之，孰究天理。
前泗州团练推官、奉义郎、试太常寺协律郎李（下泐）乡贡进士姑臧李婴篆盖匠韩（下泐）
（录自《隋唐五代墓志汇编》洛阳卷第十三册）
№大和０４０
【盖】
大唐故李府君墓志铭
【志文】
唐故庐江县令李府君墓志铭并序朝散大夫行尚书吏部员外郎上柱国赐绯鱼袋刘宽夫撰唐大和七年青龙癸丑三月廿六日，陇西李府君殁於陕州之私第，享年七十。
即以其年四月戊午朔廿八日乙酉，归葬於京兆府万年县义丰乡田冶村东北约二里铜人之原先茔，礼也。府君讳稷，字播之，太宗文皇帝之後也。文皇生吴王恪，恪生嗣王只，只生＊王千里，千里生金吾将军、东都副留守峒，峒生凤翔府司录参军、监察御史定，金吾、司录，盖君之祖称也。幼通五经，善联绵书，弈棋在第二品，当时名公重德，多以此亲之。解巾婺州义乌县尉。秩满，调补安邑、汜水二主簿，转庐州庐江县令。庐江土沃人稠，号为剧邑。府君以清净不挠为政，故得长幼欣怀，一年面赋入先期，二年而莱尽关，三年而公税加数，襦之咏，洽於里闾。秩满西归，颇有弃早之叹。廉察使方议上请，未及陟课，而二竖告灾，恬然委秘，饰巾以俟，遗言条理，方寸不乱，与终之义，君之多之。夫人博陵崔氏。故婺州司兵参军＊之长女。明闲淑令，暮□宗姻，哭昼襄事，礼无违者。有子一人曰景阳，前任朝请郎、行太原府祁县主簿，叫号充穷，发於诚志，修身励行，足以承家。宽夫与君情深中外，当撤瑟之日，留见之词，翰墨未乾，陵谷为虑，刻石之重属於菲辞，既无路以导心，因含酸而记事，铭曰：
派引天池兮流庆长，宰邑政成兮人乐康。逝水翻波兮激汤汤，铭旌启路兮还故乡。魂魄静安兮旧宅傍，春去秋来兮□苍苍。
（西安碑林藏行）
№大和０４１
【盖】
失。
【志文】
大唐袁州萍乡县杨岐山故甄叔大师塔铭沙门至闲撰　琅耶王周古篆额杨岐大师法号甄叔，幼□聪敏，倜傥不群，心目贞明，具大人相，观死生轮，上见三圣，□迷犹心，虽□处在□睫□胜妙，欲乐似嚼蜡无味，遂投簪门顶真佛栖戒求正觉，了□扣□大寂秘门，一造玄机，万虑都寂。乃曰群灵本源，□名为佛体，竭（下泐）材散而常存，性海舞风，金波自涌，心灵绝兆，万象齐照，体斯理者，不行（下泐）界□月西□，盖玄化□，何背觉反合尘劳於荫界中，妄自囚絷。以是□□水月，混迹（下泐）扬波（下泐）曰□□作镇，造我法城，才发一言，千□响□□开（下泐）会卫色中□出（下泐）十余年（下泐）留。元和庚子岁正月十三日□弃盐区，遄归□□之门。（下泐）海□□□山如（下泐）众（下泐）楼南建□□□舍利（下泐）东峰下建宰堵波岩□锦障烈其前，涧横银河（下泐）後，永光法嗣，用镇山门。□之□任，运者饱饮□乳，誓报深恩，步万重山，径三千里，来从□□清述□文（下泐）君□。铭曰：
吾门□□间明散（下泐）含宝（下泐）水洒峰□天注禅河未曾竭，独未扬歧□顶上，建出花□胜仙阙，楼台比□射虚空。□□轮西□临□，阎浮月隐须弥角。
念收光归寂灭□，长留舍利镇山河。□透（下泐）犹如唐卜花飞去。枝上余香长不歇，无限门人□香□。
（下缺）令悯镌碑人曾光幽□唐大和六年岁次壬子四月癸亥朔卅日（录自《隋唐五代墓志汇编》北京卷第二册）
№大和０４２
【盖】
大唐王氏夫人墓志铭
【志文】
唐莒王府段参军夫人王氏墓志铭并序外丈乡贡进士郭儋撰夫人讳亻巽先，太原人也。晋散骑黄门侍郎浑，於夫人乃十七代祖。轩冕继袭，世皆而高。至曾祖固，仕唐皇为□部郎中；祖，皇大理评事同州澄城县令；父亻巽，皇邓州向城县尉；夫人先夫人复薛氏族也。夫人生而婉美，性得令柔，天资聪明，咸适义训。始先夫人早世而殒，夫人自小及长，依於我姑。无不克勤孝道，洎嫁年，又归於姨之子段氏。煌煌之门，多其俦欤？夫人比为妇德，四行允修，九族雍穆，故为夫倾敬曰竭。段君公庆解褐任莒王府参军，终见伟哉！呜呼！夫人华方茂，俄夭世荣，自遘疾於今周岁，果不疗矣。以大和七年五月廿五日殁於长安崇义里之私第，春秋二十有五。以六月十日葬於京兆府万年县长乐乡古城村附於先茔，礼也。有女一人，藐然始孩，孤结无知，哀恸何识？爰有外丈郭儋扌文涕为之。铭曰：
霜风忽起兮贞芳不留，玉树摧落兮丛兰已秋。痛夫人之云殁兮见垅树之修修。
天锡其生兮寿天有常，命不可问兮神亦茫茫。凡铭纪德兮示其迁移，有误之来兮详於我词。
大和七年六月七日莒王府参军段公庆自书（录自《隋唐五代墓志汇编》陕西卷第四册）
№大和０４３
【盖】
失。
【志文】
唐故章四娘墓志铭并序　　前监察御史裹行李顼述章四娘者，号柔和，浙右会稽人也。元和中，流寓京邑。洎来我家，绵历年祀，容止闲默，谦冲自率，礼法天传，女工神授，弦管草隶，辈流罕比。谓其积善必获余庆，而乃暂婴微恙，遽从逝川。以大和七年八月廿七日没於河南府河南县归德里之馆舍，享年卅四。以其月廿八日窆於当府洛阳县平阴乡北芒原。有女一人，小字引儿，尚在襁褓，未有所辩。顼主章氏十有二载，至於情义，两心莫辩。衔涕编录，万不纪一。庶表事实，非敢虚饰。乃为铭曰：
京邑之北，古原寂寂，窆我令人，悲风淅淅。
试太常寺太祝刘乾夫书匠韩弘庆镌刻（录《洛阳出土历代墓志辑绳》）
№大和０４４
【盖】
失。
【志文】
唐故彭城夫人刘氏墓记铭并序　乡贡进士贾暄夫人彭城刘氏之女，幽州节度押衙、检校国子祭酒、兼侍御史□陵郡王周氏之妻也。其先定州人。皇祖讳，任定州新乐县令，列考讳荣，左神策军马步镇遏兵马使、兼殿中侍御史。夫人则侍御长之女也。洎归我周氏，琢磨礼范，修持德门，尽爱敬以事舅姑，尚友睦以和娣姒。自乐得好逑，关雎之义备矣；抚育儿女，尸鸠之仁积矣；采苹藻而修法度，休憩之声著矣。育一男二女。男字蓟，年十有四，气岸英异，拟之麟角鹤氅，前摄良□县尉。有女二，幼在闱庭，邕邕如也。
夫人年有七，大和七年二月遘疾，三月上巳日终於蓟县开阳坊之私第。取其年十月十二日卜葬於幽府东南十里燕台乡高义村之原，礼也，呜呼！天道修短，不自先天之荫；已居子禄，未待含仁茹德，薄撰素节，置铭幽。词曰：
周为姬末，刘是汉宗，浮华显构，望偶千终。谁其短期，俄奄坤德，黛月潜毫，婺星分极。一沉泉壤，一在山椒，寒松长茂，女萝先□。□□需车，送归荒野，万岁千秋，兹坟之下。
（录自《隋唐五代墓志汇编》北京卷第二册）
№大和０４５
【盖】
失。
【志文】
李氏殇女墓记唐陇西申公房李氏室女年十九，字小休，大和今年五月一日，遘时厉殁东都嘉庆坊之寓。居十六日，权葬於城北河南县平乐乡朱阳村，从宜也。曾祖并，大府少卿；祖宣，吉州刺史。自生至七岁，承祖妣慈育，已知孝敬。□且能恭顺，故嫡母追□如己出；能柔悌，故同气哀惜其手足；能损挹，故家人哭之皆失声。
□乎！得天质而所赋单微，甫成人而暴丁歼落。悲夫！余再造生理，於今九年。
＊亻免浮代，□苦相属，故於尔辈惠寡情深，共存也衣食不充，其死也诚信而己。
有□有恨，呜呼奈何！其墓在圣善寺塔院东南百余步，在贤士、扈儿二孩墓北，联界稍西。大和八年甲寅岁五月辛亥朔十六日景寅，父前殴中侍御史内供奉敬彝记。
（录自《洛阳出土历代墓志辑绳》）
№大和０４６
【盖】
大唐故郯王墓志之铭
【志文】
大唐故郯王墓志铭并序翰林学士朝议郎守中书舍人赐紫金鱼袋臣李珏撰王讳经，顺宗至德大圣大安孝皇帝之第二子也。母太妃张氏。王早封於郯，以大和八年七月十一日薨於京师内邸，享年五十有七。皇帝设次发哀，不视政三日。命内官襄事，尹京监设，群司备物，太常藏礼。以其年八月廿四日迁窆於京兆府万年县崇道乡夏里，礼也。肇源自天，洪派万里；灵根发地，殊彩五色。生知孝敬之道，长茂温恭之质。聪悟敏肃，端庄惠和。繇是庆叶剪桐，荣膺胙土。
至於好古乐善，□信行己，造次不忘於礼法，优游自适於典坟。亦犹楚元嗜学，采仁义之□徵；师献谈玄，穷三易之系象。所以享崇高，无颠危之惧；洽渥泽，有行爱之权。今上睦亲，尤所贤重。宸游屡陪，不间於终月；蕃锡加等，持盛於当时。而能宠至弥惊。谦光自牧，骄矜不形於体貌，恬智交养於襟灵。宜乎永锡难老，膺履多福。羽仪宗室，翰屏邦家。而逝水不留，藏舟靡固。皇情轸悼，褥礼饰终。义深序之恩，宠极哀荣之典。词臣奉诏，志於佳城。铭曰：
赫哉巨唐，生此贤王。天与孝敬，曰□忠良。恭肃惠和，端明齐庄。动祟礼乐，率由宪□。允武允文，不愆不忘。皇族挺秀，邦家有光。麟趾疏封，宗周旧□。大保分土，炎汉□□。□□□社，爰自早岁。好古师儒，依仁游艺。诗穷气雅，易探象系。胙启山河，□□邸第。陪游夹辇，侍宴升陛。蕃锡有加，宠光无际。万□岳固，忽叹粤逝。应沼迁舟，犭爰岩落桂。宸哀轸悼，诏葬覃恩。备物前设，车从後繁。人觐缛礼，路往秋原。鼓曲犹咽，泉台已昏。空余令德，千□□□。
（录自《隋唐五代墓志汇编》陕西卷第二册）
№大和０４７
【盖】
失。
【志文】
唐故奉天定难功臣兴元元从朝议郎行内侍省奚官局令员外置同正员上柱国丁府君墓志铭并序　乡贡进士李周撰公讳承义，其先三原县人也。自晋汉间，簪缨继代，咸□史策。曾祖讳沂，祖讳空，皆恬然乐道，清虚自安。父□门雅，前河中府监军使、朝议郎、行内侍省内谒者□□外置同正员、上柱国、赐绯鱼袋。常侍以俭素□□□以高，乃全峻节。上方欲大用，终於京师。诏赠中大夫、内侍省内常侍同正员、上柱国、谯郡、食邑三百户。公即常侍长子也。少尚名节，躬履仁义，故能克崇旧业，只宠前勋，从务有声，累迁其职。呜呼！疾风迅雷，奄及大夜，以大和八年八月九日，终於长安颁政里之私第，春秋八十有三。即以其年八月廿四日吉辰，葬於京兆府长安县龙门乡南漕村安厝，礼也。夫人朱氏，柔顺淑德，作嫔妃君子。有子一人曰仕用，上柱国、赐绿。幼而孝敏，长而恪勤，奉亲以仁孝，与朋友而信。仕用与宗族有远见之贤，恐陵谷交变，日月推移，奉命有请，敢为铭曰：
公生於福，嗟不盈目，孝子夜哀，宗亲昼哭。白马素车，新坟古木，魂去不归，岂无华屋！（陕西师范大学古籍研究所藏石，周绍良藏拓本）
№大和０４８
【盖】
失。
【志文】
唐故昭义军节度作坊副将明威将军上柱国试殿中监青河郡张府君墓志铭并序　儒林郎守州水县尉郑公运述天地相宠，以和气育於万物，而有灵者，唯人之本，以刚毅礼行为德之辱者荣位，用彰祖宗之美，傅芳於後世者，其惟副使焉。副使讳少华，其先出自高辛氏之统系，分居四岳，以所封之地为氏，子孙嗣续，逮至隋唐，功业落於史策者无□不有。祖讳宗，晋阳县尉：考讳秀，临汾县令；皆簪裾盛族，轩冕承家，风传五之谣，誉前之美。府君衣冠七□□□□□□□武侯破敌之书，养由基穿杨之艺，於□□之内，而抑於明镜，铮铮□焉於辕门，受作坊副将。累著勋绩，□有宠章□□容鬓之衰，日薄桑榆之慕，以大和八年秋末萦疾，药饵无效，以九月十四日终於私第，春秋六十有五。夫人游氏，德佩春兰，贞节寒竹，□□母仪，秋霜夜月。嗣子元受，节度子将，忠孝克全，内奉主恩，外传君命，腾霄，计在咫尺。次子元建，忠孝全身，信义立德。自居丧礼，毁哀过仪，即其年十月廿六日癸卯葬於邢州西北孔村南一里。夫人奄泣，命□涂车刍灵□□□不虑，居汝常分，可罄家有无，以备凶礼。恐年代幽深，高岸为谷，勒铭金石，用纪泉门。
嗣子元受等，号叩诉天，杖而方起。承太夫人之命，爰文词。顾非任之才，难拒高柴之请，略书数句，以志陵原。
灵车北原道，挽歌引入沙中草。黄泉白日长夜深，万岁千秋古松老。
（录自《隋唐五代墓志汇编》河北卷第一册）
№大和０４９
【盖】
郑夫人墓志文
【志文】
唐故扬州大都督府法曹参军京兆韦府君故夫人荣阳郑氏墓记夫人第十五，姓郑氏，其先荥阳人也。大和八年九月十六日，暴染气疾，奄弃背於扬州江都县来凤里之私第，享年五十八。以其年十一月廿日，权於先府君旧茔，从时礼也。孤子式已，孑然在疚，形影一身。候年月大通，启扬子之祖殡，归故国，将列松楸，泣血斋心，期於毕遂。夫人曾祖讳元久，皇朝赠随州刺史；大父讳景之，皇朝赠左赞善大夫；烈考澍，皇朝尚书仓部员外郎。夫人即仓部之次女。华□茂族，海内清德，藏诸家谍，备於人表。岂哀迷之敢称，虑陵谷之迁易，求志贞石，以纪血诚，其於先府君之世胄簪缨，官婚令望，於旧志，不敢重书。呜呼苍天！呜呼苍天！孤子式已孤女廿二娘等谨记（扬州博物馆藏石、周绍良藏拓本）
№大和０５０
【盖】
失。
【志文】
大唐故清河张府君墓志铭并序朝议郎试太子通事舍人上柱国张殷巢撰兼书惟公者简而挺生，氯禀冲粹，镶君子之德，蕴儒术之风。不杂类而为朋，不与凡器而为友。猗嘻丈夫，实谓贞介。公讳荣恩，本贯京兆阙里人也。宿承祖父之艺而皆著称。观鸟隼而千里知其驯，察毳羽而知其掌中异，则名扬紫禁，声振碧宵。手献珍禽，侍卫莫比，允恒吾志，英功岂传。实以恩渥累授，赖屡г。
比其近臣，每加偏洽。当以□命退公，守静闲室，留日嘉会，笙歌匪朝。接誉亲僚，欢娱乐志。以释道为本，不骄不矜，妙法金章，句不离□。功高积行，善扌舍贿财。名标香刹之林，字刻琼台之殿。晏坐於日，於癣疣，以挠浑世流，稽手辞日。是以神变林风，不惊不嗟，如蝉蜕孤枝，唯留空影。又於阙内东南隅建立尊胜ヌ罗尼幢壹所。真容具备，相好岩然。瞻睹福生，罪将自灭。虑多星纪更改，故以标於志铭。以大和七年癸丑之祀，享龄六十二，七月十七日薨於光宅之私第也。曾祖讳，祖讳，父讳尚客。孟兄晃，次兄荣胤，次兄荣实，皆守清守贞，不贪不溢，睹富贵而同电火，哂世禄比於朝花。匿迹高名，早＊累祀。公太夫人贺氏第十二之女，令淑芳姿，冠袭旒冕，四德从备关雎洋洋。夫人傅氏，德合姬姜，齐如琴瑟，承嗣和睦，冰清励霜。睹高堂而悄悄，顾锦帐而哀□。呜呼魂兮！泪流双颊。擗标在地，痛楚肝胀。不得偕老而同鹤寿之年，不尽素丝而齐龟龄之岁。长女仕太原王氏，以配伉俪。长男师素，次男师＊，并踊身於地，屠裂五内，哭恸龙城，悲呼近邻，感伤痛慕。嗣子摧裂，碎首阶庭。今以宅兆将就，冥宫有期。欲居茔，阙内方隘，遂於旧茔南二百馀步，别创新域，窆於夜台。至大和九年乙卯岁二月丙子九日甲申，葬於长安束川乡崇义里郑村北二里之地。呜呼！哲人既痿，梁木将壤。永沉窀穸，想像无由。远亲友人，哀恸风俗。
虑以年代将变，丘坟有虞。故陈霜露之诚，以为铭曰：
温柔肃肃，秀气，常随扈跸，有德有能。岸玉沉墅，长归□台，新茔创制，松贾徘徊。东临＊逝，西接城隍，南对峥岭，北据龙岗。荒郊寂兮泉门而永闭。夜室无由兮何日而再开？薤歌悲兮城东白杨路，嗣子皋兆兮肝胆而将摧。
（录自《隋唐五代墓志汇编》陕西卷第二册》
№大和０５１
【盖】
大唐故张府君墓志铭
【志文】
葬日不。
大唐故南阳张府君名据墓志铭并序长官学习儒门，勋业昭著，其得姓故不复述。长官才高拔俗，行茂出群，为官则国之栋梁，居家则不严而理。位居五品，名系内亲。既及暮年，子弟官达。
长子溯，皇任洪州武宁县尉；次子滋，皇任润州参军；次子楚，皇任检校太子赞善；次子琮，乡贡进士。皆有人才，文武兼备，为官有廉断之美，於家有孝之名。长官无禄，夭□所冲。去长庆元年三月廿日於南皮庄上去世，享年五十七。
岂谓东南之美竹，俟霜露而亡；汾晋之灵波，委丘山而长逝。天上京兆，非复便窟之游；地下修文，永绝平生之赏。是知摇落变襄，不独九秋之气；盈扉倏忽，非雄三市之民。故有抚思怀旧，天性伤灵。岂如王子上宾，黄鹤与笙歌俱远；哲人长逝，泰山与梁木同摧。生如守土，多感旧馆有靡，举日则万事於伤，抚心则百爱斯悴。白雪非阳春之曲，悲旨叩其声；黄竹具秋水之篇，营空歌其事。秀才至孝等，号天叩地，泣血崩心，永为侍寝之□遽绝。是年岁次乙卯二月丙辰朔九日甲申葬长安县府韦村，恐年代绵远，乃作志而志之。铭曰：
生於帝兮姻接金□，伤嗟大患兮俸禄所宜。风烛之影兮难留於斯，位居五品兮孤影憎悲。南山戚戚兮孤坟垒叠，死而不忘兮已而已而！（录自《隋唐五代墓志汇编》陕西卷第四朋）
№大和０５２
【盖】
大唐故贾公墓志之铭
【志文】
大唐故银青光禄大夫检校太子宾客上柱国阳武县开国子充右神策军衙前正将专知两市回易武威贾公墓志铭并序　　乡贡进士李抱一文乡贡进士周启书并篆一气分，三才形，能高能固，尚几乎息。矧我公负坤抱阳，范尊模亲，随缺□运，区嘘寝道，而能贞以质，清以骨，则前闻未之有欤。曾晁，祖仲谦，咸高道林泉，贞尚沉逸，不仕於代，时靡之称。皇考光，任庆州司马，纡朱饰银。公即司马中子，讳温，武威人。生而奇，幼而惠，邑传灵骨，家庆弄璋，志学之年，琴书静惬，古之端艺，靡不默通，冠壮之间，魁梧<骨亢>脏。公之姊适党氏，党之表妹王氏，适前护军中尉开府马公，当权左校之日，荐公以能默纪群货，心计百利，俾之总双贾贸，未几裨军实十五万贯。酬以衙前正将，奏以阳武国子。
公之义兄常侍吕公褒之曰：昔ガ侯马不汗，刃不血，而书勋称首，惟公有之。
是以累政戎统，靡不思奖擢，佥以所代，傅班三品，指公之效，必继乎踵。暨壮岁，娶张氏，早卒；次娶张氏，复卒；三娶王氏，即今之夫人也。懿范淑顺，令美有闻，竹不让坚，冰惟共洁。丧所天瘠骨，抚提孩以骇神。长男元楚，陟岵无见，号天必闻，虽丧注尽，哀罢笏绶任，而毁不灭性，就军戎职，充兖州曲阜县尉，署右军衙前正将。次男元集、元爽，俱髫龀年。长男娶魏氏。长女适张氏。
并四德自京，三从有妇。外生党惟诚，尝览诗，感渭阳之义，无不三复。乃饬躬子事。公亦父视一稔，侍疾劳恙疚怀，迨公终天，斩苫毕。其亲识者无不重焉。
公以大和八年二月十日寝疾，终于万年县永兴里之私第，享年五十有三。至九年二月十五日，归葬于本县龙首原之茔，礼也。存殁之志，党之所称，得纪于石。
铭曰：
乾孕坤毓，享福寿禄。长龄谓卜，大夜何促。霜凝寒竹，久毁昆玉。於□孝子永悲陵谷寒，б吁孰为君多惟。
（西安碑林藏石）
№大和０５３
【盖】
失。
【志文】
唐故功德使朝议大夫内侍省内常侍员外置同正员知东都内□侍□□□长□食邑二千五百户姚公墓志铭并序　正议大夫守河南尹兼御史大夫上柱国阳武县开国男赐紫金鱼袋郑氵撰　翰林待诏儒林郎守汴州司功参军骑都尉刘讽书大和九年三月五日，内常侍姚公薨於东都里第。是月癸酉，葬长安龙首原。
其孤状公勋烈，以来请铭，且曰：追昔先子以旧德大勋，左右六圣，而揖名卿宗臣，亦已多欠。前时公适为三川尹，而先君方承诏洛阳中，倾向教令，仰止不足。
呜呼！今将为志墓下者，愿刻公文。氵牢让不从，乃书其大略。公讳存古，字昌龄，因其家社为吴兴人。大父讳荣。烈考讳宪。皆官内省而被命服。公始以贞元中入侍上左右，小心敬畏，誉高殿省问。洎宪宗朝，恩渥备厚，命银印赤绂，以为宠饰。上尝□：吾以天下地大吏繁，悉付相臣，谋於庙堂，思得谨密近侍，衔我指意，可事於外朝。众皆以公忠默体大，遂拜内常侍，掌领机密。帝念凄兵淮右，连年不解，一旦缚其逆，尽复其地。与人曰：此吾内外重臣，宣力成事，不用褒典，无以示人。因加内侍省少监。时先府君方委蜕淡泊，优游天爵。公曰：
独身处贵而禄不及亲，非孝也。伏陛祈天，愿光就养。乃诏以五品服来赐。里中煌，一时人知劝美。其後西戎悉帐落攻围塞下，而将骄卒惰，闭壁自守。胡尘连天，警跸震动。於是以公为都监行营招讨等使。至则立诸将牙门下，传诏曰：
失一良家人为寇虏者，法斩。旗鼓震树，妖氛坐清。因而城缮甲。自陇坻极回中，火罢警。穆宗初，入侍奏课，擢为银青光禄大夫右监门卫将军，出护大梁兵。元年，复加冠军大将军。无何，□人鼓讠起帐下，帅念军律不可整，夜缒亡去。於是军中士偷立部将，赏僭令杂。以中群凶血入齿牙，□倡万和。公曰：
我持诏来，以临视诸侯。况今逐帅乱行，安得若平居深视以防危辱。乃叩军门曰：
惟大梁四战地。地迥无表裹可恃，自贞元来，连狂未醒，习熟枭音，用为宜。然人心尚愧耻，义士岂无愤怒乎？傥雷霆示威，兵厌境上，波血横道，无徒为他人功。於是十万无声，抑首低听曰：唯公死生之。乃引伪将语曰：自章武皇帝观衅四方，公皆预战。虽蜀夏淮蔡，以势胜地睑，而皆故侯王子孙，藉旧国邑，一朝背诞，鬼神翦辱。况其身乎？今公猝然起伍中，恃诈自负，当奔走阊阖，委身听罪，以免万死可矣。其后事变戏下，机合彀中。皆出公之明智。全略揖让而成义旅，人用信伏。改知东都内侍省事。四年，诏监天平军。来觐京师。加金紫光禄大夫。疏封赐级，宠冠轩陛。遂拜司宾使，迁领内武库。敬宗晏驾。掌理园庙。
其年复知东都内侍省事。宴居缮性，默壮冲用。聚蓄百家书，讲浮屠理，造达精微，与时消长。虽冠玉弁而拖金章。卑色下士若贱藏，无尺寸禄。享岁五十五。
前夫人清河张氏，□夫人南谯戴氏。皆先公而殁。有子曰公允、公况、公元、公范、公讠。皆天与至仕，泣血如孺慕。而公允为通议大夫内府局丞，克家干事，聪明有立，出入禁闼，朝夕宸居。而能卑恭自持，终始不耀，是知教忠之光，宜哉善继！铭曰：
矫矫长城，忠勋生。秉志荡坦，立言诚明。浮彩不磷，铿锵有声。蕴是全美，羽仪内庭。其一。乃冠貂，乃树戟。匡戴六后，忠贞一德。左右青蒲，从容紫极。宣命金门，监兵下国。其二。汴人十万，夜起提戈。西筑高垒，东锁长波。枭狼应和，相为笑歌。一言□微，豺雄气和。其三。今也宅兆，苍茫秦原。
素＊□□，中南际天。气象相烛，佳城蔼然。镂石□□，志於下泉。其四。
（录自《隋唐五代墓志汇编》陕西卷第二册）
№大和０５４
【盖】
失。
【志文】
大唐故宣威将军右骁卫翊府左郎将上柱国李府君墓志铭并序　将仕郎试太常寺奉礼郎京兆金瑜撰并书公讳叔夏，字周士，陇西狄道人也。其先即皇室诸李之後。曾祖於昭穆之绪，既袭云孙。逮公之身，为疏同姓。洎曾王父林、祖王父俊，先考文清，皆不降其志、不辱其身。素衣麂裘，逍遥城墅。积善余庆，福锺於公。公幼禀惠方，长服忠训。年初弱冠，气怀辅国之才；志慕戎风，每展貔貅之略。自元和三年龙集戊子，遂解褐授左金吾卫司戈。至十年，复转右骁卫司阶。禁暴之体，谋猷必陈。
十五年，迁和王府左帐内副典军。宝历二年，迁澶王府左亲事典军。公之懿德，讽於伦汇。帝称阙望之令，辍参盘石之朝，再列王庭，始终无玷。大和六年，乃迁宣威将军右骁卫翊府左郎将。此即光表公之前绩矣。公前後历官四任，衣朱绂而列班行。可谓荣耀当时，功成名遂之美矣！公之孝也，尝割股以奉尊；公之仁也，处昆元而字幼。可谓慈孝芳惠矣。公素以戎略韬钤闻於四表。有成德军节度使检校司徒兼御史大夫王公曰庭凑远享公之风义，愿趋赳之交。大和五年二月遂乃飞章上陈，请公之次子权知赵州参军。帝曰：俞。此即公之懿行垂及後昆者哉！无何，忽瘿小疹，渐致膏肓。去留遂乖，幽都俄陟；不赋归来，空悲摇落。
以九年九月十四日终於万年县永兴里之私第，享年五十矣。逾月之礼有期，先远之辰既克。以其年十一月十九日葬於万年县川乡郑村，礼也。公之弟黄州长史曰叔度，次弟大和公主府典军曰叔齐，堂弟忠州司户参军日宗武。太夫人王氏，夫人郑氏。有女曰廿娘，归於苏氏。次女曰廿一娘，归於郭氏。有子开□司仓参军曰彝，次子权知赵州参军曰牟，咸号诉穹仓，哀哀永悼。毁□灭性，用全曾闵之贤；礼以送之，式表反疑之慕。恐千龄之後，松贾凋夷，莫辨谁何，岂分年代。故乃勒兹贞石，冀旌不朽之芳。乃为铭曰：
有美君子，德如璋。赳赳武夫，邦家之光。积善之兆，於何不藏。天不愁，俄陟幽方。石以纪德，永代弥昌。树之松贾，千载之芳。
（录自《隋唐五代墓志汇编》陕西卷第二册）

●开成
№开成００１
【盖】
失。
【志文】
唐故银青光禄大夫左羽林军通直宣威将军守右卫勋贰府中郎扶风县开国男食邑三百户上柱国赐紫金鱼袋司马府君墓志并序河内雄族，代绩崇勋。霸国匡时，输忠定难，炽光茂绪者，其府君焉。公姓司马，讳亻参，京兆万年人。祖澄，大历中授明威将军御史大夫。父震，德宗南朝元从功臣宁违将军。府君即其嗣子也。初授奉天定难功臣，明威将军，元和中，授银青光禄大夫试太子詹事兼侍御史。旋加扶风县开国男，食邑三百户。长庆中，迁都尉通直。宝历中，迁郎将。今上迁左羽林军通直宣威将军守右卫勋贰府中郎上柱国赐紫金鱼袋。公温容质素，通贤博义，忠孝齐著，儒武兼彰。翊卫六朝，恩荣五等。有四子，各怀英楚。长曰锐，左神武军副将兼押衙陪戎副尉守右领军卫京兆道渠府右果毅都尉。次男端，左神策军散副将。早亡。次男真，左神策军散副将。季男迁，左羽林军散将。继室夫人天水赵氏，柔明立德。於戏！人伦道终，物数然矣；梁木斯坏，哲人其萎。粤以大和九年十一月十二日薨於永嘉里私第，春秋六十有五。用开成元年丙辰岁二月三日迁柩窆於万年县长乐乡龙首原张寿村，礼也。都尉以□曾与先君识知，命叙述。恐陵夷谷变，知丰猷之不朽焉。
吴郡朱德玄为志。其文曰：
神岳降灵，应天垂象，翊卫皇极，宠光仙仗。德茂清廉，器深洪量，赫矣忠良，辕门雅望。道消梁折，逝者无归，齐眉令子，攀恸奚依。骸藏张寿，魄逐尘飞，刊珉表德，千古思追。
（录自《隋唐五代墓志汇编》陕西卷第二册）
№开成００２
【盖】
唐故乡贡裴秀才墓志
【志文】
（上泐）裴咸墓志铭有序父前□海节度掌书记试太子通事舍人裴从宾纂余一子曰咸，字迩思，系本於周，分封非子之邑，因以受氏，代为河东望族。
自魏迨今，皆有传记，详於谱册，非略得而言焉。尔曾祖即吾祖，讳元抚，仙州襄城县主簿。尔祖即吾父，讳叔封，蕲州蕲水县尉。尔出於京兆杜氏，在诸父昆弟中最长。尔妣即吾伯舅大理评事兼监察御史讳则之女，大理司直宣歙采石军判官讳陟之孙。是余之□□。嗟乎！尔早有志气而不得施，以其履道向方，亲□流辈间有可畏不常之称。予尝试察实，亦近之。以冀必绍我先，曾靡他虑。至於巫言怪说疾恙怖畏有以挠吾心者，吾谓：命有所赋，虽鬼神其能移乎？不意遽至膏肓，而成奄忽。命也乎？天之与横乎？抑吾之不幸乎？尔限之有定乎？冥冥奚问，痛如之何！年二十七，开成元年二月十一日，殁於河南府洛阳县德懋里之佛寺。
其年四月三日葬於偃师县亳邑乡北原，从先茔昭穆之序，礼也。嘻！余之立，尔复早世。志於陵谷，将欲何为？姑用表其终古耳。铭曰：吾室之中，有子唯尔，春秋未立，志业方始。必谓承家，胡为溘此。此情可忍，孰以为恨。乌！季父朝议郎行国子广文博士上柱国居实书（录自《隋唐五代墓志汇编》洛阳卷第十三册）
№开成００３
【盖】
失。
【志文】
故左金吾引驾仗正将都知检校太子宾客上柱国清河县开国男食邑三百户赐紫金鱼袋张公墓志铭文并序　乡贡进士应制刘赞撰并书公讳惟则，字，其先京兆万年人也。享年五十有九，大和九年十一月廿二日属天运草昧，衅起前疑，祸发渠魁，终於是日。呜呼！竭诚奉国，误被伤诛。
福善祸淫，神理何？公弱冠效武，强年立勋，出塞横戈，禁门警卫，何期功成名遂，遭此妖凶。天枉冤深，已沐曲恩洗雪。孔父有言，惋命矣夫也。公祖讳，中大夫、岳王傅。烈考讳氵，朝散大夫、守冲州司马、上柱国、赐徘鱼袋。有韬钤之术，知进退之机，禀禀英威，可谓干士。公永贞初，宿卫品子，至元和四年，授陪戎副尉、守左骁卫绥州伏洛府折冲；至元和十年，复迁朔州尚德府别将，又至长庆初，叙上柱国、赐紫金鱼袋；後至宝历二年，封清河县开国男、食邑三百户，赐紫金鱼袋。生有盛於荣禄，寿无契於天年。即以开成元年四月十六日乙酉宅兆马鬣，葬於万年县崇义乡南姚村也。夫人天水郡赵氏，柔顺有操，庭训无亏，琴瑟倏离，号擗切切。嗣子三人：长曰献贞，宣节校尉、左武卫长上，孝悌勤诚，临虽英断。次曰贞佐、猷直等，哀号罔制，柴毁易形，触目崩摧，五情縻溃，衣衾重举，窀穸斯藏。刊石铭文，直书志曰：
於戏张公，挺生奇特，赳赳丈夫，雄雄光职。时遇妖凶，运遭塞，□□言哉，忽歼忠直。涤荡幽魂，勿怨诛殛，四海钦风，六亲□□。刊石为铭，窆斯茔域，万古长存，千秋□□。
（录自《隋唐五代墓志汇编》陕西卷第四册）　
№开成００４
【盖】
大唐故戴夫人墓志铭
【志文】
左神策军副使太中大夫行内侍省内侍员外置同正员上柱国赐紫金鱼袋陇西李公夫人戴氏墓志铭并序　朝议郎前试左金吾卫长史秦严己撰夫人谯郡人也。烈考朝议郎沧州饶安县尉，厚德仁恕，贞信莅职，克享嘉声。
况戴氏之族，公侯之胤，世以簪绂传序。夫人生知孝爱，聪敏淑惠。执柔谦之德，而修敬让之仪，雍容闺壶之中，彰表六姻之族。既笄而归於陇西李公内侍。而内侍族茂繁衍，荣曜当世。冠貂蝉，曳朱绂者，烂然盈门。况内侍王恩绸缪，辉华赫奕。入侍帷，出握兵要。夫人辅佐，动必由礼。内侍仁孝之德，色养之恭。
谦冲和颜，克慕曾闵。夫人能协其德而和其仁，夙夜贞厉而家道以正。娣姒服其义，亲戚称其慈。天不降衷，当年即世。开成元年闰五月六日而终於长安辅兴坊夫人之私室，春秋十有九。呜呼。窈窕专柔，含德而方形；小星鹊巢，未几而蔑闻。且夫人有宜家之美，劝义之明。而司命夺其长算，使德与寿反。呜呼哀哉！夫人有子七人，长曰全度。以其冬十月十三日卜葬於京兆府长安县承平乡大严村之原，礼也。严己不敏，承命铭墓。谨献铭曰：
夫人之美兮柔顺之德。夫人之诚兮衿＊为式。仁而无报兮古今同惑。变化忽兮音徽冥默。空遗令范兮是效是则。
（录自《隋唐五代墓志汇编》陕西卷第二册）
№开成００５
【盖】
大唐故贾府君墓志铭
【志文】
唐故昭武校尉守朔州尚德府折冲都尉上柱国贾府君墓志铭并序　朝议郎行吉州司功参军上柱国翰林待诏毛伯贞撰并书公讳雄，字。其先望於武威，权舆自周姬贾伯之後。洎源流分派，略不备书。
今即京兆兴平人也。曾祖，王父庆，烈考乔，并贲於丘园，晦迹高尚。公即处士之元嗣也。性惟端厚，行资中和。爰自幼冲，风骨奇耸。逮於强仕，果著勋名。
贞元之初，以武艺绝伦，授朔州尚德府折冲都尉。以奖其能也。未逾星纪，公志乐云林，游心物外。尝谓流辈曰：仕无中人，不如归田。乃罢懋官，蕴迹泉石。
膏腴可尚，冠冕徒荣。公性讷於言而敏於行，抱其器而逃於名。礼曰仁者必得其寿，公之谓欤。呜呼！修短之期，彭殇共贯；有终之义，今昔同归。公以开成元年夏末遘疾。於是穷和扁之术，针石不瘳。凭释氏之门，祈之罔及。以七月一日殁於兴平县延寿乡临泉里之别业，享龄八十有一。即以其年景辰岁十月十九日迁窆於本县延寿乡之川，近先茔侧，礼也。夫人任氏，德逾孟母。才奄班姬。承夫多举案之仪，训子有卜邻之誉。有子三人：长曰公轸，翰林都知兼扬州大都督府兵曹，赐绯鱼袋。仲曰公甫，虔州大庾主簿。幼曰公素，果州南充主簿等，咸以因心之孝，达於神明，泣血号天，殆存余气，哀诚敛涕，请述斯文。铭曰：
茫茫大造，散气流形，潜分万类，人最为灵。厥有令终，瘗兹佳城，神辜积善，天丧其英。时属孟冬，寒风骚屑，古陌萧条，新松惨切。青乌告兆，黄壤开阡，人辞爱景，墓奄荒田。唯余纪石，悠久存焉！（录自《隋唐五代墓志汇编》陕西卷第二册）
№开成００６
【盖】
唐会稽郡贺府君墓志
【志文】
大唐会稽郡贺府君墓志铭并序乡贡进士任硕撰并书君讳字从章，其先会稽人也。曾祖广，皇任青州临朐县尉。祖弈，皇任莱州昌阳县尉。父晋皇任河阳军镇□押衙检校太子宾客。府君玄元应气，间立不群。
毒达嚣□常思退静。奉上有天经地义之行，孝竭欢心之力；谦下有推让梨枣之勤，义尽同气。公闲得其道，乐得其情，不贪而矫行，有中庸之克觏。善即福之，遇恶乃敬而礼远矣，则□焉。常抱履冰之惧，曰积善之家，必有余庆。岂何卧病有期，石药无损，禄兮与寿，可骇可伤。人谁不嗟，欲龄耳顺，以开成元年岁次景辰十月十三日终於京第延康里也，享年五十有八已。其终月廿四日庚申，不从古之制，归葬於长安县永平乡灵安里，光举隅左张杜村之礼也。君夫人杜氏，京兆杜陵人也。独居无子，丧礼阙如。於戏！上天不福，降兹祸乱。泪琴瑟以分张，痛兮行断。昆弟前河中节度押衙朝议郎前行泽州太平县主簿上柱国寄躬自掩血，亲送灵车，行路人皆悲不忍矣。时恐桑田变海，刊石为文。恳献魂兮，愿神有。铭曰：
嗟兮平野，松柏生林，冥神悄悄，泉路沉沉。天何不祓，降斯祸淫，去程易往，归日难寻。呜呼鸣雁，行断有时，寒烟尽惨，霜风夜悲。月落西天，水逝东川，魂兮默默，寂寞黄泉。勒石泉壤，封树为阡，尽人礼兮祖葬，永今日兮明年。
（录自《隋唐五代墓志汇编》陕西卷第二册）
№开成００７
【盖】
失。
【志文】
西河蔺侯故夫人谯郡夏侯氏墓志并序夫人先著族，谯郡人也。邕容绝代，风流耿□，巧盈箱箧，规传六姻。参省之仪既备，巾栉之劳不亏。母仪妇礼肃如也，三从六行交如也。奈何寿生见促，享年一十有八，开成元年景辰岁仲吕之月有廿四日，奄终於夫族之室。良人西河蔺侯，字弘武，泣涕而言曰：本结和鸣之好，冀保偕老；何期余留白日，君奄黄泉。追昔平生，愤问难己。姑嫜在堂，妇礼之丧曲备盖为感鬼。晨昏礼全，内外和睦，至黄锺之月有七日先舅之茔，礼也。冥路参省，罔堕礼节。恐桑田有变，原野或迁，遂制词纪，用彰兮不朽。
□□范阳质，更甚苦东邻，何事黄天错，□□□□□，影沙□酒长，无复作行云，萧萧大郡西，寂寂瘗孤坟。
（录自《隋唐五代墓志汇编》河北卷第一册）
№开成００８
【盖】
有，失记。
【志文】
唐故前试太常寺奉礼郎鲁君墓志铭并序长兄前义武军节度巡官将士郎前试太常寺奉礼郎元真撰。
有唐前试太常寺奉礼郎鲁君，以开成元年十一月十四日，疾没於私第之正寝，享年三十有四。君讳敬复，字子严，周公之胤也。因封命氏，为曲阜人焉。曾祖讳希庄，皇洪州都督府录事参军；大王父讳亚丘，皇河南文学；烈考讳叔，检校尚书祠部员外郎、隰州刺史。君未婚未宦，有子一人，小字许八；有女一人，小名郑娘；皆幼稚耳。以开成元年十二月二十六日，卜地於扬州海陵县祯实坊常乐里，从权礼也。呜呼！君体性和容，量深恕物，言必忠信，行蕴周防。方期显扬，何悲逝水。又君於家治理，体道仁人，志望青霄，心期麟阁。何翻寿夭，迄至无名。岂天道如斯，命止於是而已哉？今以日月，书於沉矗其铭曰：
棣萼方荣□□□先秋。垂裕後昆兮积善庆流。遗徽烈於令词，传万古而垂休。
（周绍良藏拓本，扬州博物馆藏石）
№开成００９
【盖】
失。
【志文】
唐故秀士史府君墓志铭并序府君讳乔如，其先起自大隋，享金蝉之宠盛；奕世为我唐臣，有石奋之令称。
尝著勋力，布在史册。□□□华毂二百余载，史臣名儒皆孰之，故不重（下残）
隋特进安西大都护。高祖献，皇司农卿（下残）国公。曾祖震，左监门大将军。
祖寂，皇（下残）书监监生二人，长供，次备。供不仕，早（下残）畿佐，登柏台，践粉署，累从国相军领光（下残）考殊绩时谓良二千石。有二子，府君即濮州鲤庭之长也。令显之後，人皆目之。方蹑长途，绍懿绪，不幸短命，萦宿疾，卒於洛阳县延福里，年廿。幼弟在侧，然哀号，邻里为之泣下。以开成二年二月廿日，权葬於河南县感德乡孙村原，礼也。温如以兄弟之堂也，故得以记之。
温如少孤，季父育之。及长，俾与府君等同问安。当季父易篑之际，府君尚未及冠，顾命温如主丧，抚二子。於是与二子同疚共□迩十年。呜乎哀哉！中道丧缺，手足零落，痛销骨髓，乃衔泣为铭。词曰：
吾家积善，俟汝後庆。天不与诚，噫嘻乃命！洛阳南路，□成封树。不骞不崩，贞石在下。
堂兄进士温如撰并书镌字人李元（录自《洛阳出土历代墓志辑绳》）
№开成０１０
【盖】
大唐故李府君墓志铭
【志文】
大唐故右神策军正将陇西郡李府君墓志铭并序通直郎试左卫兵曹参军上柱国李易从撰公讳万林，字玄之，陇西狄道人也。祖朝散大夫魏州大都督府士曹参军、上柱国、赐绯鱼袋，讳济；父昭义军节度讨击副使、太中大夫、检校秘书监、上柱国讳厚芝；皆含章可贞，职从王事，忠孝内肃，正誉外闻，可以佐忠烈，可以贰旌旄，奉上无违，勤劳有效，芳音永固，朱绶彰勋。子孙承庆业之基，功名久而不坠。公出身入仕，祗奉六朝，翊卫皇宫，警护清禁。或搜妖於紫府，或逐孽於丹墀。惟帝念功，普垂庆泽，累加银青光禄大夫检校太子宾客、上柱国、陇西县开国子、食邑五百户。用奖劳也。呜呼！梁木斯坏，哲人其萎。四气忽乖，寝疾於室。以开成二年夏四月六日终於安定里之私第，享年七十有二。夫人宋氏，冰玉含德，松筠比贞，穆穆温容，来适君子。奈何不寿，先公之终。有子二人：长曰怀峰，宁节度衙前兵马使、检校太子詹事。次曰怀岌，不逾一月，随父身亡。
有女二人：长适张氏，孀居在家，次适罗氏，并孝友承家，哀毁过礼，咸尽痛思，绝浆匪食。叹修短之不常，遂速营葬。以其年五月廿八日葬於长安县龙首原之礼也。恐陵谷渝改，纪石泉扃。铭曰：
山河郁郁兮陇树苍苍。哲人其萎兮书剑两亡。功名不坠兮魂归故乡，贞珉雕志兮万古垂芳。
（录自《隋唐五代墓志汇编》陕西卷第四册）　　
№开成０１１
【盖】
有唐故卢公墓志铭
【志文】
有唐故河中府参军范阳卢公改葬墓志铭并序第八房侄孤子翱撰　范阳卢公讳岑，字济，涿郡人也。曾祖履悌，皇任岐州岐阳县令。祖渐，皇赠右散骑常侍，父颂，皇任昭应县令。外祖博陵崔延方，皇任云阳县令。公少以门荫入仕，补河中府参军，秩罢归里。以贞元十九年六月廿二日寝疾，薨於京兆府县仙游乡任袁村之别业，享年卅四。属时有他，故遂以其年八月十三日权窆於其乡薛良村之原。至开成二年八月十一日自薛良村改葬於京兆府万年县孟村龙首之原，於大茔，礼也。公又无嗣，有女一人，适陕州硖石县令博陵崔实，寻即世。夫人博陵崔氏，父，皇检校司封郎中、河东节度判官。夫人族门之贤，举循规矩，仪表中外，近古罕及。常以公之旅殡村陌，荏苒星岁，痛心疾首，言发涕从。今孤侄翱等在泣血之际，扶哀匍匐，而营归者，实以有奉先命，固不敢不思死而襄其事。时也：青乌叶兆，玄堂即扃，存诸礼文，义合称美。况复亲知在外，不及远求著述。孤子侄翱，惧临事废阙，触情迷谬，故揽涕援笔，直书铭曰：
伯父之德兮贯於神明，天地不仁兮六极是婴。卅余载兮旅坟飘零，今日归来兮於先茔。松贾列植兮郁有佳城，夜台永兮万古冥冥。
（录自《隋唐五代墓志汇编》陕西卷第二册）
№开成０１２
【盖】
大唐故兰夫人墓志铭
【志文】
唐右神策军护军中尉押衙游击将军守左卫翊台府中郎将上柱国何少直故太夫人河南兰氏墓志铭并序　朝仪郎前守吉州卢陵县令崔万从撰（上残）氏故通王府长史有俊之女，其先河南人也。夫人禀柔成（下残）章，承礼训於闺闱，习威仪於壶则。故和鸣君子，归（下残）府君祚薄，不幸早终。
处贫素而弥坚，保幽芳之不昧。（下残）之逝也，有子焉。小遭罔极之哀，未奉过庭之训。（下残）终始礼经，既勖之以义方，又申之远大。皆率由慈训，（下残）子少直右神策军护军中尉、押衙、游击将军、守左卫翊壹府中郎将、上柱国；艺习箕裘，文武不坠。非夫淑明贤懿，岂若斯□盛哉。加以性近释教，礼重法门。
福庆之徵，何期不永！遘疾累月，以开成二年七月七日终於旗亭里之私第也，春秋六十有一。嗣子一号再绝，血泪俱流。闾里为之衔悲，行路为之凄恻。可谓生尽其敬，死尽其哀也。虽入室上堂，孝思无极；而祖庭葬墓，日月有期。永惟同穴之仪，仰遵归之礼。以其年十月二十五日葬於万年县龙首乡袁蔺村净福里，於先茔之东。吉用壬穴，其礼也。丧仪毕备，岂铭志无文；虽日月之徂迁，庶永存於贞石。铭曰：
懿哉夫人，令德克彰，柔闲作则，惠穆驰芳。蓬首茕居，志洁贞孀，温容玉映，节峻松篁。处家以俭，训子周良，焕耀赫奕，代为辉光。桂苑忽凋，兰丛败霜，故不可问，悠悠彼苍。於先茔，新创玄堂，纪之於石，永矣无疆。
（录自《考古与文物》一九九零年第四期）
№开成０１３
【盖】
失。
【志文】
唐故汝州襄郏等城群牧使朝议郎行内侍省内府局令上柱国赐绯鱼袋琅耶郡王公墓志铭并序　盖黄撰公姓王氏，讳志用，字志用，其先琅耶人也；比因从职，至於上京。曾祖讳仙，字彦之；辕门老效，举有嘉声，大名末彰，俄尔而殒。王父讳羔，字从一；素怀道艺，养志衡第，取乐於时，代称达士。父讳俊，字朋方，试太常寺大祝。
公幼性冲邈，异於同侪。洎德宗皇帝握图，顺宗皇帝储位。诏选颖达聪悟为侍卫者。公独届於殿庭焉。颇有异能，时辈感服。至於德宗皇帝升遐，顺宗皇帝登极，俯顾左右，择其勤劳。上惬圣心，独应人望，才衣绿服，朱绂又加。怛赫王庭，肃清内外。天降大祸，皇帝又崩。洎宪宗皇帝登极，公已先朝旧臣，还居散位。
特蒙右军中尉，梁公早年见知，一拔从事。军威肃睦，靡不咸赖，素为毗倚。後淮西悖逆，皇帝兴师。诏擢梁公监统天兵，扫清氛。遂果克获，凯歌而旋。公以为手足肺肠，潜机密运，谋而若神，纪纲实赖。奏锡章服，表於勋焉。既劳历数年，名誉时迈。□其利器，至於休期。洎穆宗皇帝登极，诏选以祗应四方之诸侯者。□内侍奏迁为内养，至难之处，靡不尽到。勤劬岁久，竭节王家。衔恩指麾，罔不事集。皇帝忧勤，特诏除於群牧使。抚兹五载，龙驹一变，圉子怡然，天马孕姿，飞黄袭庆，每岁阅於天厩，闻而上陈。天颜顾瞻，驷＊躞蹀。坟玉而舞，鸣於生风。皇帝复睹能公，察其节效，宠以朱服，再领旧务，式表思勤。公瘼瘠素无，历职方盛，始於三秋。享年五十有一，时开成二年十一月三日，奄然薨於本郡使之官舍。诏令却赴上京永兴里之私第。大殓已讫，痛忉何言。夫人盖氏，□逾冰洁，操挺松孤。号恸而幽鸟悲鸣，哀结而寒云动色。理家和协，方同鱼水之游；昧辑宗□，早播母仪之范。长子公谏，身居散位，仕未阶迁，痛失荫而心骨已摧。仰号天而精魂丧绝。次公让，年未成童，志穷艺学，毁瘠若丧，方谢老成。黄忝沐姻亲，恩逾山岳，毫厘未苔，大祸忽锺，天鉴孔明，实彰余志。
呜呼！日月逝矣，时不可留。以开成三年正月二十六日葬於万年县青龙原，礼也。
时乃寒气微敛，晴光昼昏。昊穹而陟岵无期，仰精诚而贯於厚地。铭曰：
寒玉洁，古松贞，负直气，佐王庭，何以比，公之清。瑶草忽死，芳香顷歇，宝镜破圆，宠剑摧折。何以比兮？公之影绝。茔阙已新封，垄柏方初植，哀兮将苦兮，大夜无终极。
（录自《隋唐五代墓志汇编》陕西卷第二册）
№开成０１４
【盖】
失。
【志文】
故幽州卢龙节度都押衙银青光禄大夫检校太子宾客使持节檀州诸军事檀州刺史兼殿中侍御史充威武军团练等使汝南周府君墓志铭　　次舅氏掖述并书有唐故汝南周府君讳元长，字，其先武王之裔，後别封汝川，因以称望，源分派远，代有其人。洎曾祖钊，皇金紫光禄大夫、大同军使、平州刺史、兼御史中丞、卢龙节度留後。祖贽，皇银青光禄大夫、秘书少监、邢二州刺史。考平，皇给事郎、幽府参军、蓟州录事参军使。君先府君之长子。外族陇西李氏，即余之甥也。植性明敏，禀气惠和，识智才辩，天假神授，属文游艺，不师於人，发言立词，唯孝与义，居先君丧，绝浆七日，几不胜哀。故能事亲竭力，劳苦无愠，以奉甘膳；抚育弟妹，和颜怡情，视之恐伤。贞元末，旅於渔阳，太守异席待之，一言自合，以甘旨是乏，所资及亲，遂投笔就职，受团练衙官。骥不称力，顺流同尘。元和初，侍中彭城公嗣位，辟为衙前虞候。名雄候掩，勤励克修。旋改瀛州衙门职。侍中入觐，因划瀛莫，置观察廉使。卢公以君才实见知，署为衙将，兼永宁军副。名因望高，谦虑心下，兢兢素行，议绝猜嫌。长庆初，瀛莫既复，节制朱公改授卢龙节度押衙。未几，丁太夫人忧，茹酸泣血，毁及终制，改摄蓟州司马。秉司武之能，郡无狡吏。明年，却复旧职，奉正议大夫、检校太子中允、兼监察御史，权知蓟州军州事。居守如真，边俗歌谣，襁负归业。宝历岁，横海阻命，太保武威王总戎，有诏伐叛。由是命君爪牙，委之心膂。或敷奏天阙，或将命邻封。陈七纵之机权，结两地之欢好。遂见鸿恩曲鉴，四境钦承，事合於宜，抗辞必直。沧海既定，获凶帅四人以献，对＊天颜，备论边事。上嘉之，赐锦彩、金器、衣服，诏所司转殿中侍御史。大和九载，右仆射史公受钺，特署两节度部押衙。录其勋劳，章表上请。恩除银青光禄大夫，检校太子宾客、使持节檀州诸军事檀州刺史、兼殿中侍御史、充威武军团练等使，散官如故。仍改名云长。呜呼！立节推诚，始终无替，御下能恕，持盈益谦，所谓斯仁，冀延百福，天乎不惠，遽遴鞫凶，以开成二年十月廿日遇疾，终於幽都归比里之私第，享年六十四。即以三年岁在戊午四月十三日庚子卜葬於蓟城东北七里龙道之古原。仲弟应长，躬主丧事，礼备饬终。夫人徐氏，有女四人。长女适彭城刘师穆，次女适范阳卢霄翅，一女落发披缁，小女才挂丧服。此则邓攸之恨，永闭穷泉。外生男姜氏，曰景异，感如存之念，报分食之恩，衣纟襄以嗣之。哀亦甚矣。余君之舅氏，情爱则殊，痛广厦遽折於栋梁，逝水忽沉於昆玉，收继血之泪，书不朽之文。言非饰词，事纪实录。铭曰：
岳渎之灵，人伦之英。膺时而生，禀天而明。玉润其美，松茂其贞。孝以事亲，忠以奉君。顺色敬养，策名树勋。莅职从政，在邦必闻。大梦奄然，魂归逝川。剑飞空匣，琴绝幽弦。徽酞可纪，惠爱昭宣。友弟孝思，卜宅从宜。手足既坠，肝心若遗。哀荣已矣，形影长辞。承家无子，殁有余悲。空垂盛烈，昔代箴规。
（录自《隋唐五代墓志汇编》北京卷第二册）
№开成０１５
【盖】
大唐故杨府君墓志铭
【志文】
大唐故兴元府参军弘农杨府君墓志铭并序　乡贡进士田舜夫撰公讳行立，字知道，其先弘农人也。越国茂族，关西儒学，或默而识黄绢之旨，或敏而对杨梅之诮。奕叶轩冕，世有其贤。曾祖子华，皇德州安陵县丞、赠礼部员外郎、同州刺史。祖寓，皇申州锺山县令、赠秘书少监、左散骑常侍、户部尚书右仆射。河岳降粹，嗣生元臣，扶持圣唐，底定区宇，累授泾原、河阳、汴州节度使，赠司徒。高门华毂，勋烈。公则司徒之幼子也。灵凤出丹山之穴，骊龙生渥洼之池。天资惠和，神假聪秀。七岁通孝经、论语，十岁明诗、礼。
尝曰：事父母能竭其力，事君能致其身，可以终身之矣。年十五，敕授兴元府参军，司徒公以幼稚之爱，奏请随从。优诏许焉。大和六年，司徒公罢节浚郊，寻医洛下。公乃彩衣弄鸟，奉养无违。及司徒公薨世，则居丧毁瘠，水浆不入。一门望其成器，九族保其承家。厥疾弥留，奄忽玄夜。开成元年五月三日，终於东都恭安里之私第，春秋廿一。呜呼！生於庆门，何福也。死於弱龄，何咎也。实天道之难问也。开成三年七月廿七日，葬於伊阙县尚官乡先茔之原，礼也。丹楚挽，哀荣备焉。恐虞陵谷，请志泉石。其铭曰：
关西庆门，冠盖辉映。嗟嗟参军，降年不永。岁时叶吉，□先茔。刻石泉户，其彰令名。
乡贡进士唐缜书（录自《隋唐五代墓志汇编》洛阳卷第十三册）
№开成０１６
【盖】
失。
【志文】
唐故左内率府兵曹参军颜府君墓志铭并序　乡贡进土吴繇撰公讳元贞，字玢玉，琅耶人也。懿哉圣贤之後，代有所称，爰自兖公，至北齐黄门侍郎，盛列清风，辉焕史策。公则黄门五世孙也。夙蕴大志，负宏略，沉沉然有古人之风，意廓如也。承平之中，仕不谬入，以令望所推，一命於内率，虽居下位，而美名长称於上。列秩满东还，以天宝之初，去世於任城私第，权厝於第之南陌。夫人广平程氏，赠广平太君。有子二人：长曰还期，早亡；次曰仙期，自弱冠从举京师，为宗叔鲁公所留，旋遇羯胡逆乱，盗扰中原，荏苒岁时，未遂营举。元和七载，终於河阳，以十三年四月廿三日改卜茔所，遂葬於河南府河阳县安乐乡。地名洪保，岗号龙子，氵贝梁之东，滚水之西。今次孙楷长怀罔极之心，每轸人子之恩，痛先祖坟域，漂泊时久，幸遇出守东海，逢年月日时皆利，遂自任城皆祖及妣，以开成三年九月五日葬於河阳。天地齐毕，既展礼於九原，实令孙之孝也。铭曰：
源出高山，流之必清，族自圣贤，後之必荣。兖公之胄，黄门挺生，蝉联奕叶，内率继声。文武宏博，人谁与，徒负大志，位竟无成。孤坟寂寞，岁久漂零，令孙孝思，大事孔营。启祖及妣，移葬上京，今慈一窆，永固佳城。
（录自《隋唐五代墓志汇编》河南卷第一册）
№开成０１７
【盖】
失。
【志文】
故唐王孝廉故新妇杨氏赠夫人墓志春秋曰：虞、虢、□、□、霍、杨、韩、魏，皆姬姓也，即周文王之後。望□□□因封而命氏矣。夫人尊君名□，家在卫州，好琴酒，□诗书，达时宜，有识略。放荡自纵，时称逸人。夫人即逸人之女也。幼岁聪明，天机巧妙，性行凝厚，谦而且温，妇道□□，在躬靡阙。初笄之岁，乃适名家，纳彩问名，六礼毕备，正归之日，百两将之。礼会高堂，亲族云集，可谓□母之所不鬼也。岂谓天不与之寿，岁未盈闰而终焉。夫族如丧室中之宝，父母如失掌上之珠，诚可痛矣！□与先姑相去卅余日，相次沦亡。人间之苦，莫甚於此。孝廉以贤ト少＊，哀悼颇切。云有归山之日，斯无再会之期。□昔绸缪，何以舒恳？所从备礼送窆，将表深情。以开成三年岁在戊午十月有十日与先姑同日安厝於孝廉先伯之垫，礼也。哀哉！行路□者，莫不痛惜，况亲戚宗族恸伤，所以刻石纪文，载其事矣。
词曰：
猗彼美人，上郡名家，体若春水，颜如花。□曰□□，威仪不差，温柔莫并，令淑难涯。女子妇道，在躬靡阙，□辞修行，实谓其绝。操净何比，松篁在雪，尝度岁寒，□□其节。如何少夭，不得延龄，奄俾贞质，旋归夜亭。□□□□，令名徒馨，□□纪□，□□泉扃。
（录自《隋唐五代墓志汇编》河南卷第一册）
№开成０１８
【盖】
失。
【志文】
唐故游击将军守左金吾卫将军员外置同正员上柱国王府君墓志铭并序公讳文超，字，太原郡人也。但公自求多福，弘道守中，钦二仪之仁风，吞乾坤之正气，家传赊庆，明哲嗣焉。厚义轻财，扶危拯溺，其余令问令望，岂尽述焉。曾祖，祖，父秋，皆备文武之能，悉蕴清贞之美。公职篷龙楼，趋驰中禁，出入重门之下，光辉道路之间。公平生好宾旅而九酝恒倾，妙博弈而陆梁常合。
猗欤！日月躔天，流晖鸡驻，高□犹朔，良弓斯折。中年染疾，累岁缠こ。意开成三祀岁在戊午九月十六日，薨於京师禁营之内，时春秋七十有四。以其年十月廿九日，葬於凤城之东，川之右，万年县长乐乡王栅村，厕於先君之茔所，礼也。公体质贞明，机神警悟，包韩白之奥略，怀伊吕之清才，遗二珠於圣朝，继光辉於轨辙。长曰少继，右神策军衙前虞候、左中大夫□嘉王府长史；次曰少达，子虞候游击将军、守左领军卫大将军、试太常卿、上柱国；并善书剑，尤精伎术，生有色难之养，没守不渝之道，惧陵谷之迁变，虑坟珑之湮没，克石勒铭，藏诸玄庐。其词曰：
惟天降精，贤哲挺生，幼怀奥略，早擅英声。义流朋友，德洽乡情，中山一醉，千日方醒。其一。赳赳武臣，惟清惟真，威摧强敌，义逮亲邻。镝穿长兆，弦鸣六钧，宸中斯卫，光辉日新。其二。道全艺深，佩紫腰金，羿弓居臂，乐挽当心。玉除忠奉，金吾政临，流名清史，千载嗣音。其三。
（录自《隋唐五代墓志汇编》陕西卷第四册）
№开成０１９
【盖】
失。
【志文】
故成德军衙前将试太子□□□舍骑都尉□□□□□刘君墓志铭并序开成三祀，龙集戊午七月□□□公遘疾，□世於镇府城□□之私第，年六十一。公讳忠孝，字忠孝，河间人也。炎帝之派裔，其远祖仕赵，因□永居於此，今即常山真定人。皇祖讳浚，识略聪达，风神仪表，方之时人後进者；皇考讳伯川，英姿爽逸而高其行，从我府逾年，功立未三月，位迁，誓一剑死节。葺宾馆弘敞，豪客趋门，金碧过於石家山节。婚之臧氏。公即长子也。风情颖洒，川泽之灵，遇藩缑尘起，扰乱中华，公乃愤激展效，誓期殄虏。挥玉剑以霜落，掉朱旗而火飞，擐甲前锋，斩敌俘职，元戎甄赏，职在爪牙。乃功崇位卑，命也。忽婴疾疠，枕＊淹时，□其除，竟不愈。呜呼！剑没川，玉碎昆岫。夫人李氏，蓬首无饰，缟□悴容。有子三人：长曰本立，仲曰惟庆，季曰幼弘，俱生奉晨昏之之孝，丧泣衣之血。便以其年十一月十二日卜地通吉，安厝镇府北寿阳村西南二里□□之原，礼矣。恐碧峰变溪谷，沧海易桑田，□□□□德。词曰：
雄哉都尉，烈烈武力，一剑前锋，万夫之□。功成□□，□□□□，惨凄寒柏，缭绕青云。□□浩兮□沦，泉□一闭无□，千年别兮已矣，万古化兮埃尘。
（录自《隋唐五代墓志汇编》河北卷第一册）
№开成０２０
【盖】
大唐故荆府君墓志铭
【志文】
唐故朝议郎试左骁卫长史汝南荆府君墓志铭府君讳千载，本望汝南人也。曾祖讳楚长，祖讳思立，父讳抱珍，并青高不仕，遨游自在，智量弘深，难可侧也；州县乡党，无不嗟焉。呜呼府君，将谓春云而不散，如秋月而丛明。何图上天不佑，降於斯祸，以大和九年三月六日寝疾，终於私第，享年九十有二。夫人秦氏，雍容淑质，窈窕天姿，德行早闻，坤仪必备。何花之先坠，以大和三年正月十八日，终於私室，享年七十八。有子三人：
长曰证，朝议郎，任绛州龙门县尉；次曰僧法兴，慕道出家，空门轨范，人天瞻仰，僧徒所依；次曰详，至孝彰名，丞家著美，冬温夏清，色养无难。悲哀擗地，恸哭号天，报劬劳之恩，礼归合，以开成四年七月六日，迁葬於孝义乡香洛墅之东南一里先茔，礼也。恐年代深远，海变桑田，遂刻贞石，以记万年。其词曰：
贤哉荆公，今□事空，想如风烛，双剑无纵。白杨萧萧，松□悲风，泉门夜闭，万事永终。
（录自《隋唐五代墓志汇编》山西卷第一册）
№开成０２１
【盖】
杨氏夫人墓志
【志文】
前大理评事薛元常妻弘农杨氏墓志唐开元四年八月十七日，妻杨氏迁厝於南园之西地。杨氏夫人即故监察御史□之孙，故金吾卫佐裔第四之女，行高识敏，孝爱为心，事亲操有□之风，御下施君子之德。揣力可及，靡爱惜於人情；启言而行，无彼我之事理。况伯仲衰谢，遂无一人，姊妹贫虚，而有三室，门户由此，委蛇悲伤，每自告天。衣冠仕入，闻之叹美。元常与故明州刺史殷彪还旧。殷承外舅分至，因此以姻媾。□长庆四年中暑，元常自东洛赴嘉期。尔来十六年，其仁德令淑，首出衣冠。门户以之光华，闺阁由此荣耀。救恤家族，只奉夫门，一心烦劳，百计资办。於是生疾，医术百端，释教敬恭，希冀保护。既无毫发之验，遂有殃祸之凶，哀哉！上天不与救活，粗陈终始，以表仁贤。铭曰：
性氏□达，□□衣冠，胄胤断绝，名籍衰残。天生贤女，□□其家，才智周厚，中外光华。天道不仁，神理非直。福不与能，祸乃殃识。哀哉慕年，门衰家破，当此齿岁，遭其殃祸。痛切中伤，君乃先亡，余年既衰，别非久长。
（周长源提供拓片）
№开成０２２
【盖】
仇府君志
【志文】
唐故振武节度衙前虞候游击将军试太常安南郡仇府君墓志铭并序府君讳志诚，其宗之苗裔，望在安南郡人也。府君□讳，国朝去贞元中，职宦在徐州，任节度左射生兵马使兼知征马使，身故後，归殡於京师，松柏坟茔永也。府君去大和十二年，受右龙武军押衙，後至长庆三祀，顷因随从节使至单于，受振武军随使衙前虞候。方届於斯，累效辕门，任职经广邦郡，唯任兹邑，岁□颇深。缘以息胤萦绊，固於斯处。府君性怀质厚，言调非常，英爽不群，信行仁义，有始有□，与之朋交结如一。在於公门，事主之道，常以□□□奇耳。
元戎赏之，後伯乐也。辩骥追风，鉴之以驯良，皆有垂缰之性也。奉献於帝都，供待乘驾。何期天降其祸，染疾於斯，寒暑生灾，去开成四年姑洗之月九日，终於单子府德义坊之私第，享年六十五。府君有子五人，长曰再昌，袭父之能，在都护之肘腋，忠节不替，录用及时，常惬贵意，公私双美，忠孝两全，□不及也。
次曰再升，再荣、再用、再兴等供侍霜母，礼节不逾。府君□累重，未及归□秦垅茔室也。即以其年应锺之月一日於振军西北五里之原权厝之，礼也。嗣子再昌已下，气惫柴毁，甚於绝浆之痛哉！丧事周备，□竭矣。兼录其行实，以载斯铭曰：
苦哉府君！蕴慕义之心，有干时之器，荣显忽分。沉堙壮志，非唯府君。自古如是，烽戍坡ヌ。水潺波，阴岭一带，青冢嵯峨，秋云交洁。丘墟太多，归此已矣，其如之何！维开成四年己未之岁十月己酉朔一日己酉刊记。
（录自《隋唐五代墓志汇编》北京卷第二册）
№开成０２３
【盖】
失。
【志文】
唐故朝请大夫行内侍省内府局丞员外置同正员上柱国陇西李府君墓志铭并序　文林郎前行眉州通义县主簿敬逢撰公讳德义，字德义，陇西人，帝有颛顼之胤也。元和十五年授将仕郎掖庭局宫教博土云骑尉，任十六宅奏事廿余年，又转迁当司判官十年。九鼎之仪，常羞尚味；八珍之事，无令＊冒。卅年称王者之意。长庆三年，又迁徵仕郎员外置同正员，寻又迁朝议郎阶勋。大和四年又迁朝散大夫内侍省内府局丞。词云：各怀恭敏，并表干能。劳效早著於官爵，谨恪弥彰於岁序。大和八年，又迁朝请大夫内府局丞。皇考讳瑛琦，元和二年署掖庭局监作。清贞勤俭，弘方益茂。公诚悫端严，仁和表性，外归风雅，内起光荣，寒者衣之，饥者食之。易于之，倏忽流世，开成四年闰正月十九日寒暑生疾，终於长安永昌里私第，享年五十九。绿萝先韫於匮中，白玉後於秋令。夫人彭城刘氏，前汉室之苗裔。四德俱芳，六姻作范。嗣子叔亮，次子叔元，女十五娘，泣血苫庐，悲哀坟珑。气懑痛感，杖而能起。手植松贾，ㄡ思依仁，圣人之礼道备矣，孝子事亲终矣。其年十一月六日卜葬於京兆府万年县川乡郑村之原。恐陵谷变移，纪石之厥臧其於不朽。
铭曰：
出忠入孝得翱翔，家国荣名万古香。卜兆川村有郑，寄青山牛卧岗。三年不见□父面，今日同归松柏行。薤曲风悲垅云送，子孙昌盛吉又良。
（录自《隋唐五代墓志汇编》陕西卷第二册）
№开成０２４
【盖】
大唐故赵府君墓志铭
【志文】
唐故陈州＊水县令赵府君墓志铭并序从弟奉义郎陈州＊水县令遵撰府君讳丕，字岱之，其先天水人也。曾祖知本，江州长史；祖省躬，宣州司马；父承丘，左金吾卫兵曹参军。公即兵曹之第四子也。聪敏好学，慈惠爱人。
早岁以明经擢第，释褐调补渠州大竹令，次任隰州录事参军，次任太原府广阳县丞，自广阳历陈州＊水令，凡所莅官，皆著成绩，有清廉正直之称。不威而人自肃，不教而政自成。可谓人之贤吏之良者也。尤攻武略，又善儒术，岂非文武之兼才也。宜其锡以遐寿，享兹荣禄，孰谓天乎不惠降此鞠凶，呜呼哀哉！以开成三年二月廿四日不幸，终於＊水县之官舍，享年六十。婚弘农杨氏。有子五人，长曰图，次曰团，次曰围，次曰圆，幼曰回；有女一人，适敦煌张贽，仕至泽州高平县主簿。夫人杨氏，哀感未亡，悼深永诀，有孟母敬姜之德。先是旧茔在河中府倚氏县，未克归功名利禄，以开成五年二月十三日，权窆於怀州武德县之东南待贤乡云雾岗，礼也。嗣子图等，泣奉裳帷，痛深创钜，哀厚地之长往，叹昊天之罔极，以余承乏兹地，又忝当宗，见序述，敢不课菲薄，以纪休德。
忄党陵谷迁变，而铭志□存焉。其词曰：
四教克修，六经是顾，九原可赎兮百身为喻。叹逝水兮长注，睹万里兮□慕。
问望方炽兮赫乎当时，音容遽隔兮忽先朝露。
（录自《隋唐五代墓志汇编》河南卷第一册）
№开成０２５
【盖】
大唐故安王墓志之铭
【志文】
大唐故安王墓志铭并序　翰林学士朝议郎守尚书库部郎中知制诰上柱国臣李褒奉敕撰　翰林待诏将仕郎守徐州丰县尉臣安景之奉敕书翰林待诏朝议郎守梁王府司马上柱国赐绯鱼袋臣唐玄度奉敕篆额国家用汉制，封建子弟。虽傅导甚至，尚虑不习政事。率留京师，所以厚宗亲而爱黎人也。开成五年四月廿二日安王薨於第，将窆之前，且上遣奚官局令邬重亮传韶於词臣，俾志诸墓。臣褒适更直禁中，谨执笔而叙曰：王讳溶，穆宗皇帝之第四子。母曰杨太妃。幼而敏悟，长而谨饬。乐於为善，勇於见义。早膺典册，遂开土宇。皇帝以孝慈率下，敦睦之道，有加常等。呜呼！弃茅土之封，享年二十有八。以其年八月廿九日葬於京兆府万年县崇道乡之原。天子震悼，不视朝三日。虑陵谷之变也，俾金石以文。以下臣奉诏，其敢以辞。铭曰：
冕服其尊，鲁卫其亲，文皇之裔，宪皇之孙。枝连茂本，派发灵源，劳谦奉圣，砥砺齐贤。呜呼彼天，不永其年！（录自《隋唐五代墓志汇编》陕西卷第二册）
№开成０２６
【盖】
失。
【志文】
唐工部尚书杜公长女墓志铭并序度支巡官试大理评事毕试撰京兆杜公，早尚岐阳公主。有子多不育，及生女在褓，懿性已兆，自是遂无孩殇，为弟娣长，以此尤爱之。字曰某。柔令天生，素已多矣。加之幼禀内训，至於成人。开成二年冬十一月居主丧，孝出礼外，性不能支。五年春二月礻覃除，夏五月七日终於昌化里，享年二十有三。秋八月二十九日葬於万年县少陵原下洪源乡主茔之隅故土也。宪宗皇帝之外孙。曾祖估，司徒平章事、赠太师；祖式方，桂管观察使、赠司徒。公名，是时为工部尚书、判度支。比常话於宾友间，意者求贤以配之。况公望高天下，宗族当今为大，凡谓甲门清才，求之皆未许嫁。
谁谓如是之不幸耶！以诚从事下位，早曾习文墨，恐岁月久深，父氏亲尽，故遣志之。铭曰：
公之哀也，以为女子未从人谓之无归，虽有牲牢，孰为之尸。一日川谷遽更，不知是谁。冀存其宗子以铭之。
（录自《考古与文物》一九八八年第四期）
№开成０２７
【盖】
失。
【志文】
唐故溪州大乡县主簿李府君墓志铭并序前郢州富水县尉河东裴著撰呜呼李府君早□！昔管仲恸鲍叔之哀，孔宣喟颜回之叹，皆以德而无寿者焉。
公讳泽，河中府永乐县人。父绶，皇湖州录事参军；赞美六条，光□一郡。公则绶之令子也。上县一佐，顷年降授，用大理小，化若烹鲜。叔绶皇许州＊陵、长葛二县令，遂迁家颍川，寄业葛□。贞元十五年九月用兵，全家奔北，因履险堕空，惊□而卒，岂期仙鸾坠翼，宝剑摧锋，年五十。夫人徐氏，则故□□县令逊之淑女也，乃雍雍妇德，赢赢母仪，执义方以训孤，守孀闺而抚幼。胤子鼎，次子存，胄子僧法名弘振等；并以躬勤孝养，恭顺慈颜，寝食安和，将保遐寿。奈何昨开成五年八月一日，因梦惊泰竖，疾遘膏肓，药筮无徵，忽从长往，呜呼！子欲养而亲不待者，其斯之谓欤！年七十九。嗣子等＊毒辛心，荼毁孤骨，□相谋勉，无诞馁寒，便以此年十一月廿四日，葬於河南府阳翟县大隗乡诸侯山南原，礼也。胤子等绝浆泣血，仰诉昊穹，行潦苹蘩，恭享其祀。虑其陵谷迁变，时物改移，故勒石以斯文，用记其於千古。乃为铭曰：
其一：天地含德兮受养万物，何李公早亡，令夫人兮又殁。诸侯山下三千年，隧启佳城见白日。呜呼兮李公梦居此室。其二：黄泉别兮日月长，如水流兮无还乡。子孙千祀兮行□□，松柏万古兮□□□。
（录自《隋唐五代墓志汇编》河南卷第一册）
№开成０２８
【盖】
失。
【志文】
大唐故乐安郡孙府君墓志铭乡贡进士崔不惑撰府君讳曜，字曜，吴帝之绪裔也。□□卜兆数代封天应也。公族祖随宦历□□皇曾祖讳，才略备用；皇祖讳远，□□□世；□皇考讳曜，幼闲经史，几贡礼闱，□弟之□，旋乎沦殁。公英迈习古，道义成躬。於元和内遘疾，伏枕而终。
＊欷！天丧斯乎，未足为称。公爱子等，号呼穹苍，闻之无路，今奉安葬於景城县北宣化里十一＊村北二里。东自庄南旧州约一百步，西南去刘家庄约一里，北李明巨约二里已。开成五载十二月廿四日同府君夫人刘氏合於大茔。公有子三人：长曰士清，里巷仁仁，後来规辙；次子士荣，曾职效军门，於大和中苍卒；次子士环，授职军门，并绩善之誉久矣，王详之孝备矣。属乎寒风助哀，垅树凄悼，天夺人愿，归乎泉扃。铭曰：
乐安孙公，六艺备通，桂林ㄡ折，金石尘蒙，清词刊记，泉壤难穷。
（录自《隋唐五代墓志汇编》河北卷第一册）

●会昌
№会昌００１
【盖】
失。
【志文】
唐故苏州吴县尉余府君洪氏夫人墓志铭并序安定皇甫镡讠巽夫人其先宣城人也。昔武王缵承古公西伯之德，以革殷命，克昌高业，惟圣是谋，以箕子归，询於天地之道，用彝训於庶民。箕子乃言：禹所获神龟之负书曰：洪范九畴，以次叙之，协赞於昭明。武王钦崇厥道，抚绥万方，而行乾坤交泰，黎元允熙，迩无不贡，远无不怀，以保康宁，垂永永之休。武王章箕子奋庸之德，乃割土，以所述书以锡氏焉。其後历代有英哲，或光於简册，或载於家谍。
曾祖硖州司马讳俨，祖信州上饶县丞讳灵芝，父太常寺协律郎讳如云。夫人即协律次女也。德禀□明，性标清懿，言必及孝敬，动必履仪宪。不尚浮华，志念敦素。年二十四，归下邳余公。勤劳以事於舅姑，雍熙用光於闺阃。□公讳凭，神朗气高，博通经籍，伏膺行义，以退默为事。晚岁从知己命，试授封丘尉，有殊政，迁试吴县尉。大和六年春，因事寓居於永嘉，至七月，卒於安固里。噫！天其□人，俾公德崇而位卑，有子二人：长曰从周，季曰宗周，有女一人，适马氏。
夫人训导二子，以义以方，虽荜门陋巷，当□□也。从周幼而明敏，与众殊，专经擢第，复鸣金甲科，授县尉，遂乞假乎东归，迎养以就禄。□至於原圃，得宗周书，知夫人挈幼携稚己西来矣。乃踊跃奔走，至於平阴，庆拜慈颜，愉愉承欢扶侍，复於洛下。以时富赫曦，不可以前进，爰憩於宣教里，忽遘疾，卜就吉地，乃还於择善里。会昌元年七月十日，卒於旅舍。将卒，语二子曰：昔吾闻俚言，人死固有地。始甚不信。且吾与尔家世居吴，今病亟於洛。夫命岂逃哉！然我死必葬我於洛北。他日，筮通年，启护尔父来我玄堂。言绝目瞑，享年有六十。从周、宗周沥血匍匐，以其年岁在辛酉八月戊戌朔廿三日庚申，葬於北邙平乐乡之原。猗欤！恭承先命，孝也；逾月而葬，礼也。镡词不足以称德，盖虞陵谷之变也。乃为之铭曰：
奕奕箕子，建功於周。种德垂裕，继世庆流。降及夫人，以承余休。玉交婉淑，蕙心和柔。克慎攸遂，谁与之俦？施衿结，光配黔娄。丝是勤，苹蘩允修。妇道既备，母仪亦优。千何不寿？奄宅松愀。爰刻贞石，以纪芳猷。子孙其宜，万祀千秋。
孤嗣文林郎守京兆府县尉从周书（录自《洛阳出土历代墓志辑绳》）
№会昌００２
【盖】
失。
【志文】
砖。
唐故王夫人墓志铭并序夫人其先琅牙郡人也。□□南迁，今为润州丹徒县人矣。讳夫人即之女也。
夫人三从四德，□□□□□□之年，归於许氏。呜呼！以会昌元年八月十日终於朱方私第，享年卅一。有男一人，名曰，未娶；女一人小珠。以其当月廿九日窆於阿育王山西北原，礼也。恐山变，故刻＊。乃为铭曰：
泉灯夜明，愁云□□，儿女号泣，具声垂血。
（录自《隋唐五代墓志汇编》江苏山东卷第一册）
№会昌００３
【盖】
魏夫人墓志铭
【志文】
唐故臧府君夫人魏氏墓志铭并序夫人钜鹿上族，魏氏人图，其来久矣，乃祖乃父，列於前石，今不再书。夫人育桃李之姿，秉松筠之操，而归於臧氏。君子不幸早凋，梧桐半死。夫人孀立素节，备於三从，训子义方，以慈以惠。於戏！逝波东注，白日西沉，遘疾经旬，徒施药饵。洎会昌元年辛酉岁七月廿八日告终於泗州之旅，春秋七十四。三男一女，女适马氏；长子曰，次子曰揆，於今载六月廿四日殁於慈州；次子曰练等，扶护丧榇，归赴於楚。克其年九月五日，合於五乍先府君之原，礼也。恐陵谷更变，刊石为铭，其文曰：
呜呼夫人！形沉异乡，嗣子扶□，将窆於杨。嘉宁五乍，魂魄斯藏，千秋万祀，松柏苍苍。
（录自《隋唐五代墓志汇编》江苏山东卷第一册）
№会昌００４
【盖】
唐故赠陇西县太君李氏墓志
【志文】
唐故赠著作佐郎张府君及夫人赠陇西县太君李氏葬墓志嗣子朝议郎行侍御史上柱国赐排鱼袋知实撰上公讳正则，字叔度，敦煌人。由後魏太常博士湛而下，六代生德裕。高宗、天后朝为御史，历三院，换司刑外郎。以雪冤死，为酷吏所排，出袁州司马。事久而明，入为少大理。大理生景，为昭应丞，赠吏部郎中。郎中生载，为成都府双流县尉。公乃双流府君次子也。由明经入仕，始为宋州单父县尉，调改陕州灵宝县尉。贞元中，浙西观察使王尚书纬总盐铁事，以公领职，课用大集。将奏而尚书殁。吴少诚反，诏以兵环蔡。用薛为粮料使，固辟公为判官。未几而少诚赦。朝廷责前运粮不理事，密自解祸，而移败於公。得不坐，而公贬为恩州阳江县尉。之粮不续，实公之未至也。可知其冤乎。公竟以愤积不平，气殁於贬所，享年五，盖贞元十六年十二月十日也。会昌初，天子郊天，告即位。
既卒事，加恩群臣，以子故诏赠公为著作佐郎，赠夫人为陇西县太君。太君系宗室淮安王神通六代孙，宋州单父县令洪钩之女。以元和九年三月十九日终於汝州。
初公之丧自南归，权葬於巩；太君以殁之年权葬於汝。至会昌元年岁在辛酉十月丁卯朔七日癸酉，嗣子知实奉公及太君之丧合於河南府洛阳县清风乡郭村之原，从龟筮之言也。呜呼！公之孝友忠恕之德，享重名於＊绅。太君之婉淑慈惠之道，彰令誉於姻族。而禄与寿皆不称也。如此岂报施之理，独不集於吾先哉？知实衔哀只事，谨具年月日时以志於石。
（录自《洛阳出土历代墓志辑绳》）
№会昌００５
【盖】
唐故张公墓志
【志文】
唐故张府君及夫人墓志铭并序府君讳泽，先奉清河郡人也，因官运流於兹，遂今为临问县人也。曾讳倩，祖讳诚。君子高道不仕，栖迟隐沦，卓立杰出，器宇深沉。执信义而成规，守忠贞而作范，公则其嗣也。怀沧诲之量，抱江月之心，代袭清风，门傅雅望。春秋五十有六，大和七年九月廿四日终於私第。呜呼！凤琴罢声，红玉碎宝。胤子号天，痛嗟行路。夫人韩氏，先逝於翁。素质蝉娟，青蛾婉蛮。自初笄，礼从合卺，岂鸾镜闭匣而逝芳年。夫人卫氏，贞明片玉，节操冰霜，着孟母之贤风，播鸿妻之美誉。享年三，於大和五年九月七日终於私第。有胤子五人：长男从瑾，次从璋，第三从瑷，第四从，第五十儿。棣萼之间，芳菲颖秀，容姿惧美，礼义并行。安□□於黄香，孝行伦於曾子，载举衣衾，泪延□路。即以其年辛酉岁十月丁卯朔七日癸酉，合於临河县西北五里什善村平原，礼也。东望五湖，西接太行，南有孟津，北至王卉。爱子等□膺泣血，恐陵谷变移，故＊石，勒名纪其词曰：
哀哉府君，盛德离群，松上月在，垅头水分。沉埋楚□，□□□魂，用厥黄壤，白杨孤坟，胤子崩摧，素车将驾，旌俳徊，薤露声切，泉□□□。
（录自《隋唐五代墓志汇编》河南卷第一册）
№会昌００６
【盖】
大唐故董夫人墓志铭
【志文】
唐故陇西董夫人墓志铭并序安定胡憬撰夫人望於陇西，匡城房之苗裔。曾祖依彦，皇黄州司马；祖钦，皇将作监丞；父安，皇赠云麾将军；□兄成，以文字进身；悉有冠冕。金紫相继，显於班行者有焉。夫人辟慧自天，淑德禀族，妇礼不由其师训，女仪无愧於大家。笄年娉於河东薛公。公衣冠茂族，气为时，琴瑟配合於韶年，鱼米至期於偕老。公始入仕，以秩卑不就，会知己出镇，辟为上宾，累迁台宪。官寓疫，先丧子高，时尚何难，患无所知。夫人以诗礼训心，以霸禄谕志。待客义深於陶母，徙居皆得其益邻。
洎高成人，渐熟人事，词授参军事於宽城。秩满，谒侍中疾，不终岁而殁世。呜呼！生死常道，夫何足哀。悲夫人之独，夫与子俱无寿而先丧。何也？天乎！会昌元年，自京抱疾，善医者□至门馆究病所得，奉公竭诚，药无微而不禄，盖天命欤？是年五月一日，终於云阳县私第，享年八十有六，有遗言曰：吾无子□侄，勿葬吾於夫之茔。卜地於我家先茔之侧，君身後所有办其事焉。岁十月十日，附於万年县霸城乡南窑村先茔之左，礼也。孙钅番，冲幼愚，主丧哀号，发声动天，流涕闾里。新妇夫人之从女侄也，遵守道命，奉丧罄家，晨昏哀哀，了无生意。於戏！人寰景急，宅兆有期，志文刻石，用纪岁月。铭曰：
礼华之殁兮霜铺蕙兰，娥失素兮云翳蝉娟。□秋凋兮春妍，此数亏兮中圆。
何夫人兮魂销黯然。呜呼！生死一致，各归逍遥。去□也兮扰扰，乐松柏兮苍苍。
生者备礼，魂兮昭昭。
（录自《隋唐五代墓志汇编》陕西卷第四册）
№会昌００７
【盖】
失。
【志文】
唐故朝议大夫内侍省内府局丞员外置同正员上柱国武府君墓志铭并序将仕郎试太子通事舍人张摸述并书於戏！天假其气，不与其寿，天假其禄，不终其荣，府君之谓欤！公讳自和，字心睦，望本新野，今为京兆人焉。曾祖情厌趋负，傲放不仕。父讳温，累有官秩，不显於位。公即先府君之季子也。公禀衡岭之秀气，绍义方之道训。故耿介刚直，不附於权豪；俭约矜严，不尚於华好，远声色而亲楮□，厌谐谑而听雅言。
愿趋风慕德者，数不可纪。公胜衣之岁，委质玉阶，所领云为，悉闻成务。自宪宗朝，授职军器使监作，不更岁，迁监右神策军征马使，历福建监军判官，再迁殿前内养。至十五年，穆宗纂位之初，赐绿衣，官授登仕郎、内侍省内府局丞。
有诏於陈绛押领兵马，同讨镇州。皆劳形毕力，徇节忘躯，内赞皇猷，外护方岳。
又奉诏充新罗宣慰告哀等使，公捧天书，渡沧海，经艰险，阻风波，勤劳王家，衔命宣抚。故得戎狄稽颡，跪授衣诏之仪，绝域从风，感国恩而向化。此公之智识也。至宝历三年，文宗嗣位，选充山陵修筑判官。至宝历二年，诏使於幽州宣慰。时朱玄嗣勃乱军城，王师问罪。公与司徒李载义及监军元顺通同讨凶丑，攘遏寇难。公有力焉。至四年，语除左神策军美原镇监军使。公以礼让和诸侯，以仁爱恤士伍，片言之信，万众莫疑。至八年，入觐，留充殿前内养。不更岁，除宁庆等州别敕兵马判官。公自初有终，非益国之道不行，非在公之事不定。常以直道取荣贵，亦以至理顺元化。知进退存亡者，其惟我公乎？奈何疾起军州，随表归阙。以会昌元年闰九月十九日终於修德里之私宅，享寿六十有三。皇上闻而嗟悼焉。公夫人姚氏，衣冠盛族，不幸先公而终，归同穴也。即以其年十月十八日将葬於京兆府龙首原石井墅之礼也。於戏！嗟两剑之双沉，悲凤桐之半死。
古之偕老，今则同途。有子一人，登仕郎、行内侍省宫教博仕，曰宗礼。恩深赐绿，幼习儒风，奉上之心，职参宫禁。自遭□苦，□痛逾礼，陟岵增哀，昼哭之仪，孝过曾子。模响公勋绩，握管因人，见记斯文，发扬前烈。铭曰：
龙首原岗何盘萦，青乌相地坦然平，行楸植柏拥佳城，新野武公心所营。孝子奉之不敢违，楚挽虞歌声自悲，墓门书石纪勋绩，日往月来年代移。
（录自《隋唐五代墓志汇编》陕西卷第四册）
№会昌００８
【盖】
失。
【志文】
唐故银青光禄大夫行内侍省内常侍上柱国彭城县开国公食邑五百户赐紫金鱼袋刘君墓志铭□□月十四日赠右监门府将军。
朝散大夫试太子詹事兼监察御史魏则之撰并书。
□□定天下，光宅九□，赖及万方，功加於时，德垂後裔，历魏晋已降，迄於巨唐，仕进联绵，子□□衍，徽铭彝鼎，史不绝书。枝派分荣，□□竹帛，则彭城公，乃亦远胤也。公讳氵英氵利，字德言，□尼□□县人也。曾祖思□，皇朝□□□□□□刊，志尚匠园，据散衡门，逍遥自得。祖如□，□□天宝中明经及第，履仁蹈义，德厚气和，□□未膺，□代即世。父光奇，皇任开府□内侍省监，典掌枢轴，密赞皇猷。勋□□此不渝□□。公即开府公之第四子也。公少禀庭训，长奉义方。与朋友交，言而有信。洎参多士，名著省闱。自贞元十一年二月赐绿兼授承奉郎行内侍省掖庭局丞。检身履行，触事无疵，恂恂周行，谦谦君子。至廿年十月，又转宣德郎，行内侍省内寺伯。每承指使，利用有方，推美殿庭，雅彰问望。至廿一年三月，又转朝散大夫内侍省内给事兼赐绯鱼袋。吐纳经纶，宣示王命，必竭诚节，内外钦风。至元和二年十一月，又转勋上轻车都尉。
至十二年正月，又拜鹞坊使。至十三年正月，又转朝议大夫，勋上柱国。恭恪朝意，夙夜匪懈，曹局端肃，人吏畏威。至十五年八月，又转中大夫。至长庆元年十二月，又领後坊都知。处剧若闲，清规不挠，咸遵干敏，益□徽猷。至三年二月，又转正议大夫兼封彭城县开国男，食邑三百户。＊事有则，言行无亏，洋洋嘉声，播於远迩。至宝历二年十一月，又转银青光禄大夫。至三年十一月，又迁五坊副使。临下以简，御众以家，纲辖王命，寮无异论。至大和三年八月，又迁飞龙副使。恭承密命，调驭多方，厩苑无虞，屯垒丕变。至当年十一月，又迁鸿胪礼宾使。敷扬皇化，导劝续徒，异类向风，皆怀仁德。至四年十一月，又改封彭城县开国子，食邑五百户。圣上以宣城□□□□江山，土谓膏腴，赋称厥上，欲求监抚之任，必先明信之臣。至五年二月，又除宣州监军使。廉察□义，士庶欢康。军城晏清，封疆底静。至七年春，心怀恋阙，地愿朝天，优诏许□复侍丹禁。至九年五月，又领毡坊使；至八月，又迁牛羊使，兼赐紫金鱼袋。便蕃左右，走侍龙楼，供亿有常，宣索靡阙。至九年十二月，又加内侍省内常侍。至开成元年正月，又迁右僻仗。夜巡昼警，官室坦安，求瘼恤民，渐长声价。至二年八月，又加供奉官。恩渥绸缪，勤绩弥茂，宸情倚注，每寄□怀。圣上以金陵地殷，是称奥壤，抚护要剧，非才莫居。以公久侍冕旒，历参显著。皆垂休誉，实畅嘉谟。
至当年十一月，拜浙西监军使。公性蕴冲谦，□深溟渤。祗奉睿瞩，罄尽忠勤，历事七朝，终始一贯。□恩累洽，锡赍屡沾。殆聘云衢，方中夙志，未谐斯意，沉疾忽臻。俄变膏肓，奄殁泉路。以会昌元年正月廿一日薨於浙西监军之廨署，享龄六十。呜呼哀哉！修□数穷，□斡运迫。隙驹难驻，逝水兴悲。先□□□，＊□告引。皇情轸悼，辍食□□。即以当年十月卅日迁窆於龙首乡龙首原，葬於大茔之侧，礼也。嗣子四人，长曰仕偏，勋上护军；次曰仕□，勋上轻车都尉；次曰仕德；次曰仕佶；皆聪惠天资，风神□□，□以至性，誓尽劬劳，未竭晨昏，□□艰疚，否□□□，□感风泉，泣血衔悲，□□遗烈。以予□习文字，□□□涂，理昧词芜，难□□□□□□□□究玄。□□□惭，庶旌不朽。铭曰：
君为先兮，臣作□□殷佐兮贤，主□斯□，□职干城，武纬文经，人伦师表，□□析□□□□才，常奏□用，所氵位之□，无不□□。出□藻阃，入御彤庭，有典有则，□□翰精。方展□荣，冀就云□，岂料中年，奄忽殪殂。上天不□，降此大戾。朋辈□怀，皇慈掩涕。孤子泣血，号□闵天。□摧□□□不身于。茫茫上穹，哀哀仰诉，逝水不回，流同月露。凤城西陌，龙首北乡，冥愁□兽，□惨白杨。芳□日远，遗烈庭□，苍苍陇树，皎月□□。
（录自《隋唐五代墓志汇编》陕西卷第二册）
№会昌００９
【盖】
大唐故刘公墓志之铭
【志文】
唐故营幕使判官登仕郎内侍省掖庭局宫教博士上柱国刘公墓志铭并序前山南西道节度随军儒林郎试左金吾卫胄曹参军龚师鲁撰粤乌兔西沉，江河东注，流电过於檐巢，惊飙驰乎道路，存亡倚伏，修短天常。公春秋五十有一，告终於官次。呜呼！善人必吊，邻境皆恸，慕公之德行也。公讳士环，字仁师。曾祖，祖，父幽岩，定远城监军使、奉天定难功臣、南朝元从、朝散大夫、行内侍省内侍伯、员外置同正员、上柱国、赐绯鱼袋。幽岩公之出也。呜呼哀哉！全性於天，中道则废，而曰常理，孰可徵焉？公自翰林，历至营幕。公夫人王氏，儿女二人。男德义，今为广州总管。以会昌元年八月八日殁於上都光宅里。其年十二月十日返葬於京兆府万年县川乡郑村里之原野。
恐岁月更变，人事递迁，丘谷为陵，江海为道，遂徵工勒石，纪其铭曰：
逝水东流兮永别，落日西颓兮光灭。泉户局兮增悲，宜路暗兮谁说？青风飒飒兮魂销，白杨萧萧兮感咽，千古兮名存，万年兮声绝。
（西安碑林藏石）
№会昌０１０
【盖】
失。
【志文】
唐故武陵郡伍府君墓志铭并序汝南周纟军撰伍氏之先郡武陵也，吴相国员之後。员廿四代晋朝通直郎、散骑常侍诱，因随晋过江，累代居润州丹徒县，至於伍。试太子通事舍人，后因丧乱而至历阳，有子皓。皓试大理评事。自历阳至於南巢。□□□之秀而家焉。□□□□，逍遥自得。感老氏之遗诫，沐□□前代（下泐）以□□□是生公。公讳钧，试左率武卫兵曹参军事。□□□□节行□道。汝阴尝□□□□家法严理，惟仁惟孝，惟信惟智，能抚育怀贫（下泐）愆期，知人之曲直，此四者仁孝信智之义备矣。
节慕春□，名亚原尝，顾瞻宾客，勉勉於仕。内外咸和，英明达道，为南巢之岭□□美誉於□闾。人莫逮焉，孰不敬焉。当炎炽之际得疾，乃属其子而求□於兄。
兄贤孝而哀於乏，使良医违之，首不安就，食不遑味，药石之勤，□□□□□难之情，兄弟今俗。一旦□□旧こ，天夺其寿，於会昌元年岁次辛酉□□□□卒於家，享年五十有七。夫人梁国倪氏，容德如玉，心如□□。於大和元年二月十日身亡，享年卅八矣。有子三人，孟子曰霸，肇□□□□阳，及归，已□既丧，□□皇考，哀恸不住，於会昌二年二月十四日年卅七而亡。仲子曰应舟，有丽龟穿杨之艺，授职为扬州押衙。季子曰康羽，报考□经，修文立志，应乡贡进士，试太常寺协律郎，仍赐骑都尉，俱号押衙。食皇天无极，主丧依礼，毁不危体。有女四人，长适荥阳潘氏，窈窕容德，以礼自防。其夫也回然孤标，为士所重。次适高阳许氏，婉娩从人，归安父母。其夫也承余绪而索居，乐志□□。其次笄而未适事，昼处室而不逾闺，夜匪烛而不出行。其次许嫁南阳樊氏，已纳彩而未请期。公後娶於河内向氏，琴瑟和谐，如宾齐体，为母慈而男女孝，为人义而上下服，居丧峻节，哭不撤幔噫！日月有时，将葬矣。以会昌二年壬戌三月丙申十六日辛女窆於县西十二里南焘乡紫微里，贾唐村龟头山之原，礼也。虑年代变移，阙辨其时，刻石为铭，用纪祀德。铭曰：
巢水滨，伍府君，葬在兹，封其坟。其一。理家遗美，光於後嗣，窆灵山之侧兮，刻石为纪。其二。
颍州陈建镌（录自《考古》一九八八年第六期）
№会昌０１１
【盖】
失。
【志文】
唐故彭城郡刘府君墓志铭并序　应科选费述府君讳岩，其先彭城人也。自光武中兴，世为侯伯，簪绂相袭，谱谍具焉。迨於巨唐，衣缨不绝。曾祖讳琛，祖讳豪，不仕；父讳琰烈，蕴德栖闲，不求名位。
府君即嗣世之元子，今为兰溪之邑人也。绩寻诗礼，究览典坟。何图志未伸而暂萦微疾，药石无验而粹灵奄忽，呜呼！春秋六十有三，以会昌二年八月廿三日，终於长安里之私第。前夫人江夏费氏，先府君而卒世。有子二人：长曰存敬，次曰存赏，并忠孝夙闻，曾柴比德，临於大渐候气瞩绩，号泣送终。有女三人：长女适於支氏，次女适於徐氏，并儒门令族，名官在躬；小女十娘，痛切深衷，哀摧罔极。後娶夫人徐氏，性怀贞顺，婉懿母仪，恨结烦宛，悲伤别鹤。礼从宅兆，粤以其年十一月辛酉朔二日壬辰，克窆於长乐之原南，礼也。南连岗阜，带谷水之萦纡，北派修江，惧陵谷之迁徙。乃勒刊贞石志之。铭曰：
英英道学，名德兼修，人称厥善，世誉其休。其一。居家莅理，言行修修，动用规矩，雅合经纶。其二。愿保期颐，天胡不斋，窆石斯存，铭之无朽。其三。
汝南郡慎淮南镌（录自《隋唐五代墓志汇编》北京大学卷第二册）
№会昌０１２
【盖】
失。
【志文】
（已泐）
（上泐）朝散大夫行成都府司录参军上柱国徐公墓志铭并序　　富春孙事问撰（上泐）修春秋徐爵居□常与楚同盟，会伐叛讨（下泐）而不虞强力，启封广土，侵袭之谋，一旦为兵，雄（下泐）迁姑蔑而终焉。後子孙因为衢之人。公即（下泐）孙观光□上国，实为之艰，遂徙家秦中，因（下泐）乡胄贵里之人也。
台州乐安县令讳处悌公之曾王父；（下泐）公之祖王父；泾州清溪县尉讳齐初，公之王父；咸居秩□有（下泐）风规，其族益茂。公自乡贡进士奏授怀州参军，不敢（下泐）韩朝散□上柱国，九安南招讨巡官。从军之乐，不在□迩。（下泐）
已知□能。夏州刺史田公仰公完缉之才，表公为朔方县令。（下泐）授信州弋阳县令。黠吏慑公之明，州长器公之干。久之，（下泐）於天官得成都府双流县令，亦以朔方弋阳之政，而悯吊孤寒独，论者（下泐）心不改，寒暑徒变，竹柏无易。岁满，又选补成都府双流□□亦以朔方弋阳之政而悯吊孤寒独。论苦皆谓双流之有君。邑名虽迁□心不改。（下泐）竹柏无易。岁满，又补成都府司录参军，劾察之曹，□目有贯□我（下泐）我道而何虑。美矣夫！公幼览坟籍史傅群言，得活人匡国之术。（下泐）明傅常伟其才曰：大丈夫生乎世，得明哲之后，当如是□公之□□志□不谐。□□调於铨衡，守卑禄於郡府。低颜俯容三十余岁，（下泐）大□亦终下位。陶潜□□□彭泽，彼尚如斯，梅福之□尉南昌，（下泐）
会昌二年十有一月五日□疾，归全於京师万年县务本里，享年七十一。以明年二月十二日，安兆域於河南县平乐乡之原，礼也。夫人陇西李氏，先公而殁，继室河南元氏，□夫人□德门显（下泐）母仪著於姻戚。男二人，女五人，长子（下泐）苏州长洲县尉（下泐）未□仕。长女归尹宗经，明经登第。次归韦助，前睦州清溪县尉。次归李随，前处州丽水县尉。一女未及笄，长洲文以华身，学以识古，怀干将之利刃。（下泐）君子谓公之後必大。子执孙事问，知夫人之道颇孰，故得握笔而叙（下泐）生之怀始□□相之□树於松枝。辄书有道之德，藏於玄室。
铭曰：
（上泐）有官必书，偃王好仁。疆场无备，国隳名辱。（下泐）实惟裔。仪表（下泐）流清。修翮翔天，学□入官。三宰百里，（下泐）其清如水，□壮则老。有形必无，苦手归全。□□同途，青松□□。（下泐）亲宾□蔽□□寂寂。
佳城幽翳，百代一开。四序环复，东波不回。
（录自《隋唐五代墓志汇编》洛阳卷第十三册）　
№会昌０１３
【盖】
大唐故范阳汤氏夫人之墓志
【志文】
故范阳汤氏夫人权厝记文汤氏远祖，本自幽蓟，属国多难，从官播迁，因漂寓江南，遂累代坟墓，多在吴兴、丹阳。夫人先父玉，志乐居闲，不理职宦。夫人年十有七，归于李氏之室。凡二十三年，有八子，其三子皆先夫人而终。今长曰玢，前潭州湘乡县尉；次曰弘方，前太庙斋郎；次曰永、曰喜、曰铨，皆未成立。有女三：其长女夫人谢世之後适於前同州夏阳县尉顾湘，其二幼女在室焉。夫人外族彭氏，母亲在堂，无兄弟，有两姊两妹。夫人孝敬贞慎，端明俭洁，为亲戚所推。呜呼！不臻永寿，岂天命无逃，会昌二年八月廿六日遇暴疾，终於明州官宅内，享年四十。以年月未通，便至三年六月廿五日，长子玢自明州扶护灵榇北归，以八月十日卜择权窆扬州江都县归义乡蜀岗里。虑人事多故，岁月淹流，勒於贞石，以冀不朽。大唐会昌三年八月十日，鳏夫朝散大夫使持节明州诸军事守明州刺史上柱国李文举记。
（扬州博物馆藏石，周绍良藏拓本）
№会昌０１４
【盖】
失。
【志文】
唐彭城刘府君墓志铭并序府君名巨川，字居厚，彭城郡之裔也。曾祖瑛，祖足，父胜，至於名位显世，略而不书。胜有二子，府君即长子也。弱冠娶诸葛氏，育二男五女：男曰权，易锡；长女归翁氏，二适黄氏，三适黄氏，四适王氏。次娶曾氏，育一男一女，男曰觌，女曰德娘，男权婚新妇郭氏。府君禀冲和邃，灵怀物外，幽志蜕迹，盛唐之代，韬光商贾之中，开襟高尚之风，适性江山朗月，敦诗阅礼，明庭训也。遗名乐道，彰圣时也。於戏！忽遭笃疾，天不＊遗，以会昌三年秋八月廿二日，享龄六十有二，终乎私第。呜呼！孝子至性，将全始终之礼，而安厝之。以其年岁次癸亥十月丙辰朔五日庚申，迁奉放毂江北源祖园之地，永为茔所。仍恐以今成古，桑田变移，其和安寺沙门令宣承命为之志，以传不朽。铭曰：
皇唐有道，赫奕昭彰，逸人见世，遁迹韬光。忽罹痼疾，良医不康，遽丧贤达，家国哀伤。永□□□，冥冥玄黄，纪德贞石，杳杳天长。
唐会昌三年十月一日书（录自《隋唐五代墓志汇编》北京大学卷第二册）
№会昌０１５
【盖】
唐故大人敬氏墓志铭
【志文】
（上残）平阳敬氏墓志铭并序朝请大夫太子右赞善（下残）
□□□先□代显□具存青史，不复言焉。自家於蒲府（下残）司马。祖光远，皇滁州全椒县主簿。俱积德累行，庆流於（下残）□礼义贞洁，居然不群。久在朝行，备著声绩。故太□（下残）率古之将军魏献子，即其人也。夫人即将军第二女。□适贰（下残）既而绝嗣，释服旋返。夫人天受其性，唯孝与仁。柔质谦和，坤仪轨（下残）於我也孜孜赞理，弘益居多。风尘不杂，长幼有序。义方之训，日彰抚亲。□□弥若。亲戚乎怀惠，邻里乎称仁。四换炎凉，灾成寝疾。檀□医药，靡有阙□。□居冀望乎少瘳，旬日变生於二竖。方当花盛之辰，且宜□世；翻为霜露所□厚夜长归。以会昌三年九月廿一日薨於上都延寿里，春秋卅有□。明日归□崇仁里攒殡，呜呼！誓期偕老，共保岁寒；何忽先凋，遂成今古。
□留懿范，永泯徽猷。上天不仁，丧我令室。痛摧心骨，触目难任。君□神明知□□□男女七人，并前夫人乐安县君孙氏所出。长女适左武卫兵曹先存□□□。
犹有三人：季子前湖州安吉县丞弘缉，次曰弘约，次曰弘绍等，泣血涟涟，刑天莫及。以四年七月廿一日葬於万年县川乡郑村，礼也。夫叙述闱□，贵乎摭实；假□他手，或虑非宜。乃课虚拙，冀申琴瑟之情；盛美奉扬，庶慰泉台之忧铭曰：
□容兮婉淑，敦睦兮谦敬。众善兮难纪，孝□兮天性。□□兮必□，家道兮克正。命也兮如何，降年兮□□。□爱兮长诀，阴□兮寂静。天长兮地久，子孙兮□□。
（录自《隋唐五代墓志汇编》陕西卷第二册）
№会昌０１６
【盖】
失。
【志文】
唐故许氏夫人墓志铭并序惟夫人出自四岳，庄公之胤也。乃曾乃祖，州牧之勋；父雄，职於魏，脱略名□，今为魏郡人也。曾讳，祖讳，父讳庭之。夫人只是庭之第四女也。幼训於家，弊身罗幌，笙歌镇习，刺绣内闺。笄成令淑，疋事蔡家，举案齐眉，同心同德。何图去会昌三年九月三日疾不以愈，百花难为不遏李亭，勿与天夫偕老，终於夫之私第，享年六十矣。唯留一子二女焉。子公，食天之禄，文伯之士也。
长女适潘宗，农力之用也；次女娉於冯门，武公之禄也。其夫堂堂，粗略经史，厌事侯王，优游恣逸，青乌兆择。会昌四年孟冬月三日权窆於魏县西北一里，创坟平原，礼也。东临御水，西挟骸堤，前眺古墉，北倚营垒。恐陵谷改易，岁月运移，遂乃勒铭，终古不朽。词曰：
哀哉痛心，悲风惨人，丝萝绝，兰香被焚。仙娥忽坠，天丧东邻，哀号血泣，酸恸诸亲。永沈泉□，魂飞帐尘，□□一奄，万古千春。
　　（录自《隋唐五代墓志汇编》河北卷第一册）
№会昌０１７
【盖】
失。
【志文】
唐故文林郎试左金吾卫长史清河张府君墓志铭并序　将仕郎试太子通事舍人上柱国张摸述并书　太原王仲宣篆额　文林郎试左金吾卫兵曹参军刻　玉册官李郢刊公讳液，字仲环，始自轩辕帝之子，子初生，固握其掌，暨开，左而弓，右面长，因合为姓。帝孙树其功，各列四郡，今清河一焉。蔓纟寅分处，贯於东洛，徙家长安，今为京兆人也。曾祖并放怀傲荡，纵逸云林，略而不录，以具前志。
父远，宣德郎、前试太子通事舍人，行有闻而官有序，潜立纲纪，不为辙迹。公即先府君之长子。公自岁敦儒，而弱冠学剑。每自谓不能以文字折腰，而孜孜求禄秩。及选其用，恳辞以烦，乞遂休闲，克终天寿。夫富与贵是人之所欲，公即有余；贫与贱是人之所恶，公不经矣。秉松筠之性，劲不可移。讵夺志而苟为不矫时以求进。亲属为之仪表，行路为之美谈。此公之德厚也，福庆也。公夙奉真谛，酷信报应。遂於生前龟筮真宅。於戏！日不东回，水无西注。逝者既往，古人所以叹息，殁而不恨，君子所以知终。以会昌四年九月十有七日遘微疾，终於金城里之私宅，享年七十有九。公夫人京兆段氏，衣冠盛族，莫之与俦，玉德兰华，淑懿明哲，不幸先公三周而殁。哀哉。嗟两剑之双沉，悲凤桐之枯死。古之偕老，今则同途。虽一後而一前，终有凭而有待。即以其年十月有六日合於龙首原张杜村之礼也。有女一人，适皇甫政。有子三：孟曰幼诚，守左骁卫绥州伊洛府左果毅；仲曰幼恭，试同州大亭府别将；季曰从亮，将仕郎、试左卫骑曹参军，并轻财重义，得凤一毛；拔众逸群，如驹千里。泣血柴毁，衣号有求，衔恤茹荼，以遵遗事。恐年代将秀，陵谷迁移，请志日辰，刊於贞石。摸以宗党分深，见托铭纪，用旌德行，书於墓门。铭曰：
龙首原岗何萦，青乌筮地坦然平，行楸植柏拥佳城，长史张公心所营。孝子奉之不敢违，楚挽哀歌声自悲，墓门书石纪何事，日往月来年代移。
（录自《隋唐五代墓志汇编》陕西卷第四册）
№会昌０１８
【盖】
大唐故梁府君墓志铭
【志文】
唐故　　监事使太中大夫行内侍奚官局令员外置同正员上柱国赐绯鱼袋粱公墓志并序　洪州大都府袁州前　县尉上柱国苏繁撰公讳元翰，字，安定郡人也。考大夫讳崇仙，薨飞龙骡坊使。材逾天＊，绩效云宫。皆奕叶传芳，簪官不绝。禀中和之气，达闻生之仁。公即先大夫第四之子也。奥学之士，颜氏之流。年才弱冠之岁，便捧凌云之气。贞元廿年九月，德宗皇帝以聪哲之叹，拔自宸衷，嘉锡绿绶，□东头供奉官。白□渥泽，益宠尤彰，至元和九年，宪宗皇帝奖以政直恭密之用，改□内冰井兼浴堂园覆使。至元和十一年，恩命缀其时才，转充梨园判官。至长庆元年三月，穆宗皇帝以义行贞固，都会新恩，却改充东头库家。昆玉无私，出纳唯吝。至二年九月廿九日，圣上以政德吏用，改充教坊都判官。乐府推能，六律和畅。至三年八月十八日，驾幸本司，以文术精通，宫商不失，特宠赐绯，显其嘉绩。至大和六年八月六日，文宗皇帝问命是资，从教坊判官除西头著番。至七年二月廿九日，恩命以廉恪奉公，不之材，改充南宫留後使。至三月十八日，天意重回，却除西头著番。至四月十一日，左神策护军骠骑韦公讳光素，以公俊彦之器，简求是切，特□敷奏，举充护军都判官。圣鉴无遗，委之重任。天眷资□，君臣道隆，禁卫肃然，歌谣不忌。
至九年十一月，侍臣宰相王涯、贾饶等以凤翔节度使郑注中外□构，为之逆党，伏恶日下，拨乱天机，辇毂惊骇，王庭沸腾，凶刃交驰，煞光肆起。君臣家国，万姓□业，赖当军神姿动天，锐锋雪旋，出甲兵遏其寇劳。时我大夫忠孝罄命，□□□密，□命监捍贼，不阵不战，垓下无殊，乃生擒丑类，凡大辜臣者八九人焉，余不可录也。成於子城西南隅法所诛斩。桧既扫，宇宙廓宁。军收而社稷已曰明而皇心以悦。君垂父母，爱臣如子。公竭忠义，护国似家。龙墀方平，凤阙无事。至开成五年正月廿五日因缘疾恙，圣慈抚念，许归私第调养。以其积善为庆，婴疾俄愈。至会昌元年正月十四日，□在加剧，□左神策护军军容仇公讳士良，器抱风云，德涵山岳。以公变通之才，忠义两全，□□清规，固唯重请，敷对是论，举充桂管监军。皇帝始恩，尽日昼漏，不移饣芳用，尤嘉宠光。新以委之□奇特□桂管监军使。彼哉人杰地灵，襟带实繁。其於留务两知矣。三军毕□，草木咸荣，闻於帝心，□□□戎律。至三年三月六日鸿恩进级，用光柱石。
特加太中大夫阶□□。公德可以事君，惠可以为臣，威可以抚强，义可以安众。
济济锵锵，文武不坠，虹梁大栋，天府贵臣。何图春秋有数，祸故五常，遘疾遄来，药饵焉效，其遭不幸。至会昌四年甲子岁二月廿一日子时薨于任位，享龄五十七。本亻兼品官朱文政竭力奉公，始终如一，首领左右，视事备礼，扶扈之京。
丹星移，驰车风咽。皇帝闻之，悼然君心；近臣痛之，怆然相吊。人之纪也，盛衰将系，惟正直是冀，惟忠信是倚，呜呼！以其年十月十八日卜其宅兆而厝之于万年县川乡上傅村观台里之□隅，礼也。夫人马氏，淑姿自天，温柔若水，慈可以训子，恭可以承家。何忽将叹，霜薤芳秋，琪树凋落，叩地泣血，哀容不仁，贞玉永悬，苍天长缺。六亲失欢娱之荣，五情追哀戚之罪。诗书如亲，馨香镇无，日月西惨，逝川东流。长界宗敬，衣冠胤嗣，簪缨茂材。乔松孤立，长风独来。何图乐棘摧心，攀号罔极，想慈颜於九泉，诉穹天於一德。哀荣饣芳终，窀穸斯久。期於千载，刻慈贞石。铭曰：
终之立已，耽书成名，常教鲁风，每钦竽□。妙年起□，缘□□英，九迁之遇，□重□明。鸿阶衔宠，绯衣□□，□□报国，罄义输诚。词华既□，□□□□，□□□□，□□□□。森森松柏，护我公灵。
（录自《隋唐五代墓志汇编》陕西卷第二册）
№会昌０１９
【盖】
大唐故焦府君墓志铭
【志文】
唐故通议大夫行内侍省内侍伯员外置同正员上柱国广平县开国男食邑三百户广陵焦府君墓志铭并序　　通议郎试太常寺奉礼郎熊岳撰公姓焦，讳仙芝，字仁美，其先广陵人也。曾王父讳大冲，皇房州刺史，王父讳奉超，皇兴元元从辅国大将军、行右卫大将军员外置同正员、兼内侍省内侍知省事、上柱国、广平县开国公，食邑一千五百户，赠骠骑大将军。公祖代名家，门望荣显，皆才为时杰，忠简帝心。定难奉天，勋劳夙著，统领诸道军师，当爪牙寄任。临敌决胜，不坠奸谋，竭诚为国，果获封功。咸推上将而尊，尤仰中权而贵。皆茂植於圣时，赫奕於当代。公其生也，爵虽未展於骐骥，名已彰乎寰宇，志凌霜雪，节操松筠。宠侍丹墀，亲承密命。助日月无私而照，推忠贤弘济於心。
劳谦不渝，金石弥固。旁流美化，上感宸严。使於四方，无不忠克。乃大彰盛业，远播鸿徽。义勇既及於边戎，硕德累昭於圣阙。可谓全材茂器矣。今国泰时清，四隅皆弭，奈何上天降祸，坏及栋梁。会昌三年十一月十五日未时寝疾薨於辅兴里私第。萍叶失水，孤桐倒风，魂兮一去，竞复何往？享年七十有二。今则岁月协吉，归有时。以会昌四年十月廿三日，将卜玄宫於城西十里龙门乡峦村，京兆长安县界也。昆弟曰仙晟，见任内常侍、行内寺伯令、充武德使、赐紫金鱼袋；宏材莅事，卓尔不群，出临雄藩，入掌枢务。嗣子曰惟彦，见任承奉郎、行内侍省内府局丞、上柱国；才敏干能，官荣禁掖。孝敬荷严训而诚，忠义尽事君大节。
泣血长夜，崩心仰天，终无阶矣。有女一人，适阴山吐突氏。冲和禀气，贞淑天姿，静承内训，动叶外仪。长自咸门，嫔於高族。夫人广平程氏，婉变母仪，温恭允塞，穆穆四德，兢兢六亲，非礼仪不动，非慈惠不陈。呜呼！云掩白日，风摧桂兰。卜宅袒奠，谁不流涕？陵谷虽固，异代奚明？勒石为铭，用旌宅兆。词曰：
弼谐圣主，功烈封侯，行能昭著，谋略兼优。衔命边境，恩泽滂沱，勋祟位重，冀显鸿猷。累代忠孝，孰敢比俦，海内瞻瞩，如戢如舟。亲军枢务，若盛休，风烛易弥，春云难留。龙兽东岩，石井西曲，松柏森耸，岗峦起伏。以兹吉土，可瘗嘉主，龟墨既从，马鬣爰筑。刻石永标千载，麒麟长望於幽谷。
（录自《隋唐五代墓志汇编》陕西卷第四册）
№会昌０２０
【盖】
失。
【志文】
唐故朝散大夫行鸿胪寺丞上柱国赐鱼袋雷府君墓志铭并序　从兄右神策军奉天镇判官承议郎试太子雷景中撰并书　冯翊雷府君讳讽，字匡时，其先轩辕之後，世称令族，代不乏贤，冠盖相承，史无虚载。曾祖晟，皇河南府士曹参军；祖致，皇试太常寺奉礼郎；父庭玉，皇试大理评事；咸以节行继於功名，庆有所归，宜锺懿德。公则其嗣也。生知礼义，禀受英特，事朋执行古人端信之道，履宦途得当时贞干之称。人皆景仰，绩著殊尤。宝历初，解褐任朝议郎、邵州司法参军、兼知太仓务。大和二年，奏迁鄂州司法参军，时丁艰衅，哀毁过制。以其主领繁重，天恩夺情，再授斯任。七年，转洪州都督府法曹。虽官品累迁，皆句留阙下。开成三年，进阶朝散大夫、任鸿胪寺丞。时属虏骑猖狂，番客浑杂，公宣皇威以钤辖，施法令以部录。人各禀惧，事无阙遗。又於当司添修廨署仅二千余间。政术清强，课最明著。会昌二年，特敕重拜寺丞，锡银章朱绂之宠。公贞谅通才，谦和立德，效官莅事，守道无逾，善与人交，久而益敬。振芳声於帝里，标素行士於士林。宜其保以遐龄，资以大禄。岂料天不福，以会昌四年七月二十八日遘疾，终於永兴里之私第，享年五十有八。呜呼！哲人其萎，梁木斯坏，邻绝春相，里无巷歌，盖德惠贤能，感深故也。公壮岁之後，娶夫人胡氏，次娶郭氏，皆先公而逝。今骆氏会稽县夫人，则中馈主也。爰以令淑，封於邑号，闺门雍睦，天假柔顺，修母仪妇道，合诗礼之训。有嗣子一人，曰方儒，任文筒三卫，已遇选序，性议温雅，艺业精通，孝行彰明，时辈钦重。自遭殃罚，号恸无时，虽执三年之丧，竟佩终身之。有女一人，适吕氏。嗣子泣身衔哀，营护丧葬，以其先茔在远，恭守遗命，其年十月二十三日，龟筮叶吉，将窆万年县上傅村川东原，礼也。先夫人胡、郭二氏殡之榇在春明门东，今悉于公佳城之侧，从其宜也。于戏！剑合重泉，人归大夜，三坟并列，九族同悲。方儒虑岁月惟迁，陵谷更变，号慕挥泪，追感前勋。景中宗党义深，伯仲情至，录平生事实，睹存没伤怀，聊述斯文，无惭直笔。铭曰：
懿哉我公，天受英俊，策名茂实，立事端信。忽先朝露，丧在中年，双鸾孤凤，冥合幽泉。郁郁佳城，萧萧寒柏，万古千秋，纪列贞石。
（录自《隋唐五代墓志汇编》陕西卷第四册）
№会昌０２１
【盖】
唐故渤海李参卿墓铭
【志文】
唐孝子故庐州参军李府君墓志会昌五年正月十五日，前庐州参军李存於亳州病死。其长兄端友、季弟敬，痛其夭，发人诉於其叔。其年三月廿二日，其叔闻其丧，即哭。读其书，不胜其哀，又三日哭。呜呼！存之生也，逾周岁，元关於情者皆达之。气度沉厚，言语有时节，虽家生小童亦敬畏之。至五六岁，则杰然成人矣。过十岁，则通礼乐，读九经三史文，＊＊在□，及见古人奇节至行，文字精洁者，必自钞纳，积数千幅。其勤如此。天与孝谨，未尝一日离其亲。居殿中府君及清河夫人之丧，杖而后起，亲戚见者皆不忍视。存好著章句，尚立名节，识礼玄远，是非善恶，内有别白，而不出於□。其诸叔父尝请於殿中府君，谓存可应进土举。时清河夫人沉疾未损，存闻之，泣不忍行。因此绝求名意。清河夫人尝欲见其为官，遂选补庐州参军事。一具簪笏，为太夫人寿。且非其好。其自处也，言行无所缺，其所蓄落落然不贮巢细，长江万里，不见涯。以其所履，宜寿且贵。何天夺其贤而促速如此之甚也？噫！存年贰拾玖，字司权，以其年四月廿一日葬於河南府偃师县北土娄村之原，从其先茔，礼也。大王揖，皇户部侍郎、同州刺史、山南西道采访使，赠户部尚书。王父严，皇饶州乐平县尉。存即殿中府君第三子。有男子二人：小字曰都儿、章儿，女子一人，小字小骢。其侍儿先君一岁而殁。其叔＊，衔哀志其行於石。且铭之曰：
贤不得位，仁不得寿，天可信否，善有何效。天瘁吾家，促夺其贤，孰为一别，遽归重泉。逝者如斯，不复见矣，不复见矣，痛何日止？（录自《考古》一九八四年第十期）
№会昌０２２
【盖】
失。
【志文】
唐故陇州防御同十将宁远将军守左威卫慈州平昌府左果毅都尉员外置同正员元府君墓志铭并序公讳升进，其先陇州源人也。祖失讳，不书。考讳延宾，皇任奉州防御讨击副使特进兼试殿中监、上柱国。公即嗣子也。践履宦途仅卅载，守卑散而不求进，班□瞻□盛服恣之，身□取安於一生乎？奈何遘疾不瘳，会昌五年二月九日终於沐道里私第，春秋七十六。即以其年七月廿七日於先茔善化乡西北原，礼也。厥嫔刘氏，先君而逝，权窆於□□，生一男曰惟弁，有孝□□称也。後娶张氏，以四德作妃君子，实为良偶焉。又育一女，适李氏。悲夫！逝水无涯，□途何促，男女辟踊，痛恩爱之永辞，孀妻断肠，恋如宾之情切。识与不识，莫匪垂涕，嗟悼者也。今以吉辰葬焉。虑千百载後，谷变陵移，命儒士为文，以志贞石。辞曰：
生之有享高，死之无嘻嘻，痛一别兮永□，□再睹兮无期。
（陕西考古研究所藏石）
№会昌０２３
【盖】
大唐清河张公墓志铭
【志文】
唐清河张公墓志公其先逮於祖父，不扬其来其讳者，仕无他欤。公松茔树於京兆府华原县。
长以任游，更趋易郡，职不定居，所无志述。公讳士清，早年丧偶，不胤其流，性习诞疏，不拘生业，嗜於醑酌，莫继後图。幸以中年依遭令弟。方息足澄心，乐乎天命，舒身适志，潜荡往非。公春秋七十有六，以会昌五祀季夏月廿有二日卒於长安县修德里令弟之第也。陈仪称家，不奢匪俭；举佥应礼，人无间言。以其年八月九日葬於京兆府长安县承平乡张杜村，礼也。是日也：清风高扇，落叶低徊，松声与哀音合韵，惨日与隧色连黄。抑乃撰良志，镌坚石，书厥行，陕令仪，俾远古而昭然，识来昆而显著。词曰：
文莫经思，汇通庶艺。中年遭幸，辅车令弟。寿得其终，痉符其礼。丰石勒铭，实昭昆裔。
（录自《考古与文物》一九九一年第四期）
№会昌０２４
【盖】
大唐故府君张氏墓志铭
【志文】
唐故仗内教坊第一部供奉赐紫金鱼袋清河张府君墓志铭并序　从弟将仕郎前义武军节度巡官试太子正字元孙撰并书府君讳渐，字鸿举，徐方人也。其先轩皇命氏，汉相流派，圭组炳袭，百代弥光，昭然家谍。斯乃从简。曾祖绍元，泗州连水县主簿；祖干，陪戎校尉、伏落府折冲；父津，徐州节度衙内兵马使银青光禄大夫检校太子詹事兼监察御史；代有功行，扬於门风。府君禀淮楚地秀，明达天才。望其器若鹰扬，导其词若泉涌。弱冠谐洛，名振大都。居守邀留，补防御将。後还武宁，以将族选授武宁军衙前将。久之，去职游宦，筮仕於燕。燕帅司空刘公授幽州同经略副使。谈笑辩捷，独步一方。长庆初，国相张公出将是府，下车飨军。府君首出乐部，歌咏化源，启□成章，应机由典。相乃竦听称叹，揖之升堂，敬谓之曰：如子之优，天假奉圣聪者也，非诸侯府所宜淹留。立表荐闻，旋召引见。穆宗皇帝大悦，宠锡金章，隶供奉第一部。弥历二纪，荣密四朝。虽于髡滑稽，曼倩戏诮，实无愧焉。
复善守恩私，未尝骄吝。海上欲授官，必陈恳固让，言体谏诤，道高止足。以是无正秩之庆。悲夫！不幸遘疾，会昌五年五月五日终於翊善里之私第，享年六十有二。以其年八月九日迁厝於长安城东南十五里上傅原，礼也。夫人彭城刘氏，昼哭哀仪，节闻於外。有子一人，曰存实，茹荼瘵毁，感动里仁。以元孙诸长也，号列往行，请纪玄堂，庶陵谷变移，贞珉不灭。铭曰：
素＊之滨兮青山连趾，平岗广袤兮新坟郁起。俊人掩魄兮风云惨凄，乐府兴嗟兮才难继美。
（录自《隋唐五代墓志汇编》陕西卷第二册）
№会昌０２５
【盖】
失。
【志文】
唐故游击将军试鸿胪卿上柱国鲁郡唐府君墓志铭并序府君讳国朝，族呈鲁郡，袭唐尧之胤绪，其先随宦，因为潞人。皇考讳晖，府君即仲子也。收德素之灵，有飘飘之逸气；植刚柔之性，有开合之通机。壮岁勤王，武雄赳赳；晚年休罢，混迹人寰。春秋六十有三，呜呼！会昌五年二月廿九日奄归大夜，致使贤夫人河东裴氏，叹同牢之一缺，嗟半影之孤孀。孝嗣儿女五人：长子君用，次子君义，并使宅将；次子君政，季子君友，女十一娘，处室。
并乃屠肝茹棘，号泣告於天；陟岵无攀，悲恳崇於奠殡。虽遇军城搔扰，人不安常，而孝节难移，窆仪必举，劝谕孝妇程氏，王氏勖孝孙留注留德，戮力殡事。
以其年乙丑岁八月十五日庚寅，迹於府城东二里平原，礼也。地乃壶山，左耸高望邪瞻，右挟城池，歌锺时听；勒铭於石，用纪芳猷。其辞曰：
唐年武士，忠勇环材，年光耳顺，溘奄夜台。妻悲子泣，恋结徘徊，送窆野田兮灵魂永往，风悲月吊兮泉户无开。
（录自《隋唐五代墓志汇编》山西卷第一册）
№会昌０２６
【盖】
无。
【志文】
砖。
唐王公故弘夫人墓志铭并序夫人其先晋陵人也，轩辕之後，遂即东迁，枝叶分散江左。□□□□父升，并以累德怀仁，夫人即其女也。幼奉内则，既以笄年，纳彩归於王氏叔宁之君子也。夫人雍雍睦睦，敬事姑舅，六亲宗仰。何期积善无徵，以会昌六年七月十日终於私第，春秋六十有五。有子二人：长曰志，次曰达初。女二人，不幸夭丧。志皋等哀泣无时，以其月廿八日窆於润州丹徒县万春乡宝盖山南原，礼也。
恐山谷迁易，乃为夫人之德，绝众贤明，式遵礼教，肃穆姻情，何记久远，刻石为铭。
（录自《隋唐五代墓志汇编》江苏山东卷第一册）
№会昌０２７
【盖】
唐故天水郡赵府君墓志之铭
【志文】
唐故试右内率府长史军器使推官天水郡赵府君墓志铭并序　乡贡进士姚汝能撰叙曰：俭不忘义，为士之大节；仁不忘孝，立身之大本。知止足之分，识进退之机，躁静莫，得失无系者，非达□乎！公得之矣。公讳文信，字和约，天水郡也，今家长安焉。曾父凤，赠右监门卫率府率；王父元泰，赠原州别驾；烈考景，赠右金吾卫长史；并清风可沐，嘉迹犹存，或武以静边，或文能革俗。来苏作颂，去职兴思，铭鼎可观，存乎竹帛。长史公娶河西府别将燕国乐横女，生公及二孟。二孟并先公而卒。公即长史公之季子也。公幼而聪达，事类生知，处繁而曲直自明，居要而威刑可措。物无疵者，动与道俱。自释褐从公，解巾入仕，多居右职，皆著能名。俄授试右内率府长史、充军器使推官、清能鉴物。公不阂时，善始敬终，归乎谦受。公娶尚食直长陇西辛璋女，生三子。孟、季皆早亡。
仲曰义方，任朝议大夫、行宣州长史、上柱国、赐绯鱼袋。早登仕籍，累践清资，矜慎在官，万人无怨，言能替理，道不违时，识者趋风，冠乎群彦。公自长史成立，便已传家，不乐官荣，依乎淡泊。市朝笑傲，睹冠冕而如遗；私室优游，忄吴浮生之如寄。于兹廿余年矣。荣而知达，议者美之。粤以会昌五年岁次乙丑三月戊申朔十四日辛酉寝疾，敛手足於永兴里之私第，春秋八十三。以会昌六年二月戊寅朔十三日庚寅，葬於万年县川乡古成村，於先茔，礼也。夫人辛氏，贞元十二年而殁，先公谢世五年矣。公尝曰：合葬非古也，况年代深远，鬼神好静，不须开发。今别茔焉，遵道命也。公後娶广平宋氏，无子。呜呼！生死常理，如朝之必暮，且殇子之与彭年，於今并为陈迹，夫何可悲！但顺孙孝子，宁无泣血之慕耳！况令子足以承家，享年不为不永者乎？长史娶南阳张氏女，自佩针帙，事无不悦，温恭而长幼自安，和柔而外内皆睦。寻封南阳县君。令孙曰，以明经擢第，授□宁陵令，学穷经奥，义切於仁，加以温良，出於流辈。娶京兆杜氏女，生子曰礻必孙，以门调补斋郎出身。公德茂门，及兹三世，时为难得，实曰庆延。汝能芜浅，不足以揄扬德风，事贵熟闻，不敢牢让，备诸陵谷，复何辞焉。铭曰：
食菜为氏，与秦同族，奄自晋卿，以赵开国，是为世禄。其一。代生名士，穿服间起，累累不绝，其才必异，瑚琏之器。其二。公之养真，唐之□人，德既及嗣，福能庇身，谁继其尘？其三。惟子惟孙，光大其门，无惮下世，德行长存，贻诸後昆。其四。双阙峨峨，行音航。楸娑娑，佳城之宫，薤露之歌，痛如之何？其五。需车轧轧，铭旌撇撇，荒郊指程，逝川不绝，泣之以血。其六。玄堂秋色，先茔之侧，志以识音至。之，刊於贞石，年斯万亿。其七。
强琮刻字孤子义方书堂上茔在此古成村西坡子上直北道三百步已来，道西三十步已来，并是此村辛义恭家一主句当。
（录自《隋唐五代墓志汇编》陕西卷第四册）
№会昌０２８
【盖】
失。
【志文】
唐故京兆府兵曹参军韦公墓志铭并序　京兆王戡撰公讳文度，字词彬，其来出豕韦，商周秦汉魏迄隋唐代，皆朱轩赤绂之贵。
唯公父卒上元尉。公少孤，虽幼而□无兄弟，孝以侍亲，下气怡色，动无违敬，以先祖荫补海陵尉，以虑扶持之劳，不赴所任。明年夫人薨，公毁瘠殆不可支，既终丧，曰：我继世灭身，反不孝。遂复人事，再选授国子四门助教，转闵乡丞。
公干事辨物，有治人之术，时有舍人贾公以净眼视公，谓曰瑚琏之器，＊犀之刃焉。大和二年授京兆兴平丞，八年，转詹府司直，九年，贾公相国命为殿中内供奉，委户部江西院。以清直奉职，出入贷财，锱铢无差，时连帅罗公重之，特庸於朝。明年，为京兆府兵曹。其岁冬チ，前秘省正字李济贡三史科，停任。又明年，再掾神州，不诡於猾俗者，又遭不肖人谐於朝，奏罢所任，遂复茂陵之业。
公春秋五十有六，娶戡长姊，尽如宾之敬。生子四人，嗣子前湖州长城主簿，次子穷一经，究辅嗣之易。次子举进士。二女校公□候启手皆足，命子曰：古人有言，用死为归。吾得善终，曷历其□。尔家贫，窀穸之事从俭，殓以时衾，以周身之棺。无违命。会昌□年闰七月廿一日，薨於北牖。以会昌六年丙寅岁二月十九日，葬於万年县洪固乡韦曲胄贵里先夫人茔之西。诸□稽首，请铭於余。余遂述焉。铭曰：
公禀气而生，英哲文明，厥德具完，厥事咸贞。其贤若斯，其寿宜久，昊天既昭，胡宁不。
（录自《隋唐五代墓志汇编》陕西卷第四册）
№会昌０２９
【盖】
唐故陇西李公墓志铭
【志文】
唐故正议大夫行内侍省内寺伯上柱国陇西郡开国子食邑五百户李公墓志铭并序　　朝散大夫试太子詹事兼监察御史上柱国魏则之撰夫皇王统乾驭宇，燮理万邦，非爪牙无以翊卫宸严，非良臣无以光宅天下。
则我陇西李公，膺运间生，匡时济世，武戡定难，文足经邦，挺特孤标，耿介强毅，道不苟合，心且无瑕，是以德重宫闱，行推曹辈，洋洋美誉，藉藉嘉谟，播声於远遁之间，彰名於省寺之内，弱冠筮仕，超擢班行。公讳升荣，字处约，京兆府长安县人也。曾祖厚余，皇不仕；祖文岌，皇不仕；父敬实，皇朝议大夫、行内侍省掖庭局令、员外置同正员；皆奕叶承家，傅芳累代，名垂竹帛，勋勒旗常。谍谱具祥，此不备载。公即局令公第五子也。公自幼敏聪，早蒙指使，小心翼翼，恪慎厥躬。肇自贞元廿年秋，蒙恩赐禄，至廿一年春授将仕郎、内侍省掖庭局监作。不逾年秋九月，又转登仕郎。至元和九春，特授梨园判官。至十二年春，加上柱国，仍赐绯鱼袋，兼授左神策军军中尉判官。勤劳久著，勋绩不差，部署多方，规模置敌，声价弥茂，位望转祟，浃洽军营，上下咸美。至十五年春，又转授弓箭库西库判官。提纲举要，莅事清通，宽猛得中，内外畏服。至其年秋，又加宜德郎；至长庆二年秋，又加朝议郎；至三年春，又授宫闱局令；至宝历二年冬，又加朝散大夫；至三年春，又再任左神策军护军中尉判官。公素展嘉猷，皆怀惠爱。洎经再授，益茂器能。至大和二年春，又加正议大夫兼内侍省内寺伯；至四年冬，又封食邑三百户。上以公谠直居心，刚柔合度，便繁左右，岁月滋深，擢护藩方，用观诚效。至大和七年春，遂除江西监军使。公久经奖任，备历曹寮，军城乐康，悉歌来暮。至大和九年冬，随表入觐，复侍冕旒，驱驰殿庭，＊勉王事。至开成元年冬，又除栽接副使。公总ヘ无滞，操＊有余。吏不敢欺，民皆畏惮。至二年夏，又授军器副使。＊赞彰副贰之理，恭守无阙败之虞。上察其能，复议迁转。至开成五年夏，又除楼烦监牧。使恩威并畅，不令而行，课最陟明，美洽中外。至会昌元年秋，又加开国子，食邑五百户。至会昌三年冬，又除总监使。署连禁苑，绥葺实繁，夙夜在公，刃有余地。上以郊近壤，复迩边陲，卒伍骁雄，师戎多警，欲铨监统，不易其才。以公翊侍年深，辛勤岁久，若无甄拔，何以劝能。至会昌四年春正月，遂除宁庆等州监军使。方展长图，冀靖封略，未施韬钤之术，俄徵梦竖之妖。瞑眩靡瘳，蘖饵无关，修短数极，云亡忽臻。
以五年冬十一月十六日薨於州之廨署，享龄七十。呜呼哀哉！皇上轸悼，朋从涕零，军城惨容，伤感行路。蓍龟叶吉，先远有期，哀挽告行，旒旌启引。即以会昌六年二月廿五日迁葬於长安县龙门乡龙首原而先茔之侧，礼也。有子二人：
长曰孝钧，承务郎、内侍省掖庭局监作、员外置同正员、上柱国；次曰孝锷，上轻车都尉，皆琅异质，倜傥殊材，或省寺优游，或宫闱效用。文行忠信，乡闾蔚孝悌之风；仁义温恭，侪僚仰谦谨之操。遽丁艰疚，泣血绝浆，孺慕风泉，号叩天地。恐山原改易，朝市变更，衔悲愿纪其余芳，刻石永播於遗烈。铭曰：
猗欤李公，明敏清通，耿介强毅，谠直在躬。文堪佐理，武足护戎，居家竭孝，於国尽忠。自参宸极，其仪不忒，能刚能柔，有典有则。方振雄图，以辅皇化，未展股肱，奄绝声价。入仕彤庭，出抚藩镇，布德行惠，去食存信。军师仰赖，悉歌来暮，骤染膏肓，悲感行路。皇上轸悼，朋从涕零，孤子泣血，绝饮忘生。迁龙门，铭词宅兆，陇树朝悲，松月夜照。天长地久，白日黄泉，山岚积翠，坟贾凝烟。佳城寂寞，蒿里凄凉，精魂永逝，盛烈空扬。
（录自《考古与文物》一九九一年第四期）
№会昌０３０
【盖】
失。
【志文】
唐故幽州节度押衙银青光禄大夫检校太子宾客兼监察御史太原王公墓志铭并序　　前卢龙节度驱使官宣德郎试太常寺协律郎贾暄撰外生乡贡明经李方素书公讳时邕，字子泰，其先太原人也。昔因之宦，徙家於燕，乃为燕人也。曾祖讳洪，瀛州录事参军；忠谅孝友，克宽且仁，气和质方，天所授也。当莅官之际，以庄明慈惠为政，衰止狱讼为誉。令俗殊变，人莫俦矣。祖讳解公，错综五经，深秘奥义，礼闱对策，而取十全。条奏精辩，才冠等列。首选涿州范阳县丞，察俗以明，抚众以道。滔滔德音，溢灌世路。皇考讳杲，躅其先迹，以五经及第，获瀛州河间县主簿，终幽府功曹参军；力行博学，温故知新。在理民守事之时，鉴通高远。犹巨镜新砻，而众象无逃。质素言行序，述而不备矣。侍御公则幽府功曹第三子也。幼学在志，匪怠欤时，惜寸阴重於尺璧。徙义通经，兼富词彩。
诗之秀丽，疑新锦濯晒於春江；笔术标奇，犹晴天远倚孤岛。嗜五常四教，偃仆而非忘之年。弱冠易怀土之节，有达四方之志。辞田园，赴春闱。已行及离乡千里，而遇德音。如得坎则止，增益厥道。旅游一十五祀，是以骤驰乡思而怀归焉。
故知克禄燕地，从仕军门。首署佩刀之职，浸成高位。时君知其廉平刚直，特为闻奏。皇恩既敷，勋贶御史，而名立於世，是公之操行也。公常慕於非礼勿视，非礼勿听之徒，是公心源之好也。见衅於勇而啬於祸，以足其性而求名焉者，公则视之如仇焉，世难俦之节也。但取交之道，或有是非於己者，公则未曾求之於人，谓之犯而不校也，公又能之。或有於人无信，不孝於家，不直於道，暴获荣禄者。天何从之？岂不是罔之生也幸而免。公则於家有孝，於国有忠，於人有信。
未至於知命之年，天锺衅欤。何异於琬琰与顽石俱焚，芝兰等萧蒿同烬，诚可哀哉！诚可痛哉！在於军门寮き，智识弘深者，皆万□一□，惜君名贤，何速。
况乎亲戚朋友哉！公娶前节度押衙陇西李氏全实之女也。柔明孝慈，天之质也；礼乐风操，家之范也；清净奉□先，采苹之节也。李氏之闺仪肃，九族之睦，则夫人是赖。育一子二女。子才生三月，殊未辩亲疏，天夺恩思，父子爱阻。长女年九岁，次女六岁，仪范未闻於时，不保父之道育，实可伤悼矣。公享年有七，会昌五年十一月遘之疾矣，医卜无验，乙丑岁月次大吕廿有四日终於燕都坊之私第。取会昌六年姑洗月朔日卜葬於蓟县南一十五里广宁乡鲁村东一里之原，礼也。
虽不泓师相地，或用泓师之范叶兆良焉，胡善如之。创斯茔陇，暄不以才谀，承＊日之眷，课虚为词，而志幽础。词曰：
英英君子，秀而多文，其干修直，其气清醇。孝以名家，忠以事君，志洁冰雪，心勤典坟。人间俭宝，寂尔沉沦，泉火穸暗，陇月空春。魂埋幽壤，骨委穷尘，惜哉时彦，翻成故人。
（录自《隋唐五代墓志汇编》北京卷第二册）
№会昌０３１
【盖】
蔡氏墓志
【志文】
唐故蔡氏夫人墓志铭并序　　宣德郎试左卫兵曹参军成撰秉周邵之诗，迹班樊之＊，克全坤理，以茂柔姿者，闻之於夫人焉。夫人蔡氏，字蔡氏，其先出自姬姓。周文王有十六子，蔡氏其一焉。後以派别脉分，子孙居於燕蓟，今为燕人焉。夫人天与淑姿，垂芳令媛，容服率素，德行贞淳，偃息图书，栖游箴诫，锺闻於外，蔚君子之好仇。繇是广平宋君咏匪媒之诗，备纳徵之礼。亲御三币，敬合二宗。凤凰于飞，宜其家室。星霜绵历，四纪於兹。苦乐均同，以道相诫。齐眉之敬无失，断织之教亟闻。正肃闺闱，外和内理。辅佐君子，著清慎公平之名，茂采蘩采苹之诗，契关雎鹊巢之义，恃以积善，冀享大年。讵谓修短有涯，奄同电烛。宋君撤悬兴悼，叹遗挂以增悲；至孝绝浆，痛偏露而泣血。哀伤闾里，相杵绝闻。悲感亲亲，琴瑟不御，皆追其往昔，致此哀怀。
又共嗟伏枕，再宿，苍卒而终，呜呼哀哉！天不可问，难明寿天。以会昌六年十月卅日属纩於幽州蓟县燕都坊之私第也。即以其年十二月窆於幽州幽都县界礼贤乡龙道村西南一百廿步之原，礼也。宋君蒇其葬事，备其刍灵，不俭不奢，得其模范；不僭不滥，雅叶礼经。彰簪绂之家风，茂王者之教化。知礼也。皇营州司马、赐绯鱼袋，夫人之曾王父；皇左威武大将军、上柱国、开府仪同三司、平卢道采访使、兰陵郡王倩，夫人之大王父；皇骠骑大将军、上柱国、开国公、食邑一千五百户英俊，夫人之烈考。宋君二柄承家，六艺滋德，理戎训俗，五十年间，畏爱兼备，宽猛俱济，五佩金剑，一绾铜章，三语相州，六司佐府，鉴同晓镜，洁并朝霜，历事八主，恭惟心累，奏勋劳十通。何啻此不具载，省其文也。
阶至银青光禄大夫，官及太子宾客。未几，又奏监察御史、殿中侍御史，职至节度押牙，候掩如故。恪慎推刻，精究其情，轸念兴怀，艰难糠比，无容故犯，有舍误违。恭守主君严令也。亦高里门之义也。有子六人。女三人。以令淑有闻，早适他族。男三人，曰公继，曰公存，曰公立。哀慕羸瘵，继於古人。伤亲族以衔悲，感行路之兴叹。恐陵氵虞世变，见命为铭。铭曰：
龟筮叶从，以安宅兆。精魄何之，孤坟悄悄。悲惨寒郊，泪流衰草。其一。
桑乾之阳，隗台之阴。封土为坟，植柏为林。掩瘗金骨，永阻容音。其二。涂刍既备，哀送郊原，逝水呜噎，愁云翩翻。哀摧至孝，悲鲠移天。其三。短晷遽移，残阳色惨。寓目悲生，属情多感。人谢行存，书之琬琰。其四。簪裾令族，金紫豪家。谁谓夫人，埋没黄砂。哀哀至孝，永痛无涯。其五。
（录自《隋唐五代墓志汇编》北京卷第二册）
№会昌０３２
【盖】
唐顺阳范氏幼女之墓
【志文】
有唐顺阳范氏幼女墓志铭凤翔节度掌书记试大理评事□□女曾孙以开成丙辰生，至己未，其母□□□夫人殁，自常□加爱与初疾卒□□疚，思之久之，尚能条缕。至庚申，而所生母李卒，终不告所卒之地。人意其忘，引之及此，则亻免以戚，然後至其忌与时当奠，必先期有云。至辛酉，太夫人疾，坐侍竟晓。至壬戌，违父思旬，结为忧疹。
至癸亥，或警其类，惕而自剩示常留过，致掩具顺。既淑五美，几成人□。至会昌甲子三月卅日卒於政之官舍。即以四月十七日葬京兆白鹿原，从诸姑也。余哭而铭云：
孰教而孝，孰死而夭。其类诸瑞，倏具为异。
有兄□，兄簪。
（录自《隋唐五代墓志汇编》陕西卷第二册）
№大中００１
【盖】
失。
【志文】
唐故永州刺史清河张公墓志铭并序　　宣义郎前行舒州文学韦邈撰公讳浑，字万流，其先洛阳人。大父延兴，阶朝散，位泌阳令；父现，抚州崇行尉；皆有才能，终始洁白。公幼以闺行自律，非仁谊忠恪不动於心。弱冠明经上第，调补滁州掾，後为扬子主簿，司邮务，控大津，使吏旁午，公接应有方，尽得其所。自阳子授汜水尉。邑尹刚而使酒，虽僚属辈，靡不摧辱。唯公独以礼节自防，终克凌犯。然郁郁不得志，竞以他故辞官。元和末，如京师，应贤良直言眩会国家有事，寻罢此科。公遂献书於明天子，备述寰海之利玻自三代讫於隋唐，成败兴亡之由，历历在目。书下丞相府议。公之官道隘，援孤不克显，擢授监察御史、领盐铁富都监。不至职，寻改扬子巡官，复领嘉禾监，转殿中。洁白励志，课续殊尤。迁侍御史，阶朝散，朱衣银章，优公之勤也。转工部员外郎。
故鹾帅太尉王公镇淮服日，熟公之能，每有州府监院重难之事，或积时不决者，皆召公以正之，无不允洽。姿仪温茂，才调洒落，实事流之标表焉。职罢居闲，家无束帛，虽冻馁交侵而冲襟晏如也。单车赴都，拜雅州刺史。政理多能，凋瘵苏息，节制段公甚器异之。复领永州牧，理永益能於理雅，狡蠹奸赃，革略荆罢永居於洛师，与少傅白公为嵩少琴酒之侣，遂绝意於宦途。以会昌六年八月廿三日疾，薨於河南府洛阳县仁风里，年七十六。大中元年二月十八日，归於榆林大茔，礼也。有子男五人：长曰蔚，三举进士，甚有词藻，不幸早殁。次曰迈，调补寞城县丞，洁己清心，尽礼接士，胸中豁如也。次曰革，甚富篇什，昂昂然亦千里之驹也。次曰，曰谦，皆早谢世。以予亲旧，昔承公之顾眄，因使致书，请予为志，敢不承命。遂西向大哭，率群幼临於西庑下，收泪永叹。因序而铭焉。
呜呼！瑞气不留，而愁云凝结；醴泉易枯，而淤流靡绝。瓦釜长呜兮，而黄锺韵咽；天不与善兮，而神反其罚。帝阍辽兮告无因，下泉暗兮何时晨？（录自《洛阳出土历代墓志辑绳》）
№大中００２
【盖】
失。
【志文】
唐故刘公扶风郡马氏夫人墓志并序　布衣从鹏撰　孤子习古书自昔族望清重，官有世功，则必铬於彝器。绅衣缨，功高盟府，图形麟阁者，并出华族之门。岂不紫庭阴德，集灵庆于无涯；玉镜含辉，散华光於後有。
蔚为盛族，其在兹乎？孝子顺孙，永记於琬琰。夫人韩，扶风人也。曾漪，皇朝议郎太原府榆次县丞；祖处，皇游击将军左领卫翊府中郎将；父闰，皇中散大夫检校太子宾客兼殿中监试嘉王府长史。即之女也。出自豪家，端明柔淑。坤顺成则，诗礼有规。习奉闺典，播美芳蕙。有曹氏之范，得孟家之风。何图寝疾不旬，以掩辞世，终於颁政里之第，享年七十有三。呜呼！月逐倾光，烟凝秋露；珠沉逝水，雾掩星河。长男习古，□恭克己，孝行双章，芳誉高明，时英柱矗次男，忠贞谅哲，夙风茂猷，特达禀璋之姿，周旋怀礼乐之本。幼男珂，学行生知，文艺双美，丝桐恳志，雪韵时闻，天然不器，温恭有礼，乐之资实，所谓不扶自直者。武宗召贤士，瞩观聆韵，叹讶奇异。锡以翰林待诏，兼赐官宣德郎。
前行邵州司仓参军兄，保家之主，令蔡祝蓍，以大中元年岁次丁卯二月廿四日庚寅卜宅京兆长安县龙首乡小严里之北三百步，胡丘南一百步。饰终之厚，恐陵谷迁徙，俾千古之记存焉。铭曰：
德美芳兰，丽皎秋月。志洁寒筠，性逾冰雪。夜魄沉烟，星光雾闭。松柏萧萧，孤坟空祭。
中书玉册京兆府廉平府果毅强琼刻并篆额（录自《隋唐五代墓志汇编》陕西卷第二册）
№大中００３
【盖】
无。
【志文】
唐故王府君夫人墓志铭并序　　前江西左押衙录青光禄大夫校太子宾客上柱国□□立夫人令淑，其先汝南郡人也。轩辕皇帝遂即东居，枝叶分散江左，今略而不书。夫人幼奉内则，既以笄年，纳彩归於琅琊王氏□□君□□，夫人温柔立性，礼质有容，齐眉□□，妇道可见，□明亲族。何期□剑先沉，孤鸾独处，从节贞□，□□大□。呜呼！积善无徵，以大中元年龙集丁卯之岁二月丁卯朔三十日丙申俄同大梦，终於朱方，春秋九十有二。以其年三月十二日，窆於润州丹徒县□春乡蒜山之东南原，礼也。畅□山河迁易□□□志为铭，人代不朽，以纪幽□。
其词曰：
淼淼浮生，□□大夜，缘会外□，□□□□。□□西茔，千载不朽。□□□□□□□□。□□□□，□□□□□□□□□□□□（录自《隋唐五代墓志汇编》江苏山东卷第一册）
№大中００４
【盖】
大唐故黄府君墓志铭
【志文】
唐故吉州司法参军黄府君墓志铭并序　将仕郎前守河南府新安县尉王鲁复撰吉州前司法黄弘远，讳季长，大中元年二月廿九日终京务本里。会乡人前隰州录事林赓告小生志於墓，敬承教□。弘远其先江夏太守祖之后，曾泉州长史惠，因家闽也。祖岳，一奉化令。生外廷评事少。妻吴夫人，生弘远，即廷评事三子也。乡里之庠，芳尘不灭。元和中举明经，由太学，薰风沛然。穆宗二年，擢第，光焕庭闱。大和元年，选福唐主簿。检辖声振，养及膝下。又授吉州司法，有孝意之节。於！且男子道公冠天屡地。既通祈达。子举太学，讫孙弘之志，竟不大遇，缄善下世。命耶？会昌末冬，集名星榜不得志，且玻兄之子侍告其黄、郑二友，系医不廖。至殁，小殓、大殓、人木，皆郑、黄行心也。吊者有恸，奠者存仪。年五十七。既宦弗婚，有游子二：一早亡，一存亦若亡。以敬让於人。
仓部郎滕公，监察侯公，皆器之。长兄仲弟继亡。□弟□，随侍亲在家，丧不及讣。主者侄焉。三月十三日会葬且窀穸，宜家□无，固从俭也。卜於春明门之南，礼也。云：
生死齐梦，有始有终，才□一第，两任移风。与能与善，或分或通，庚午丁卯，数极道穷。殡务本里，葬国门东，暮莺愁语，春烟澹空。徒□伤悼，前后事同！（录自《隋唐五代墓志汇编》陕西卷第二册）
№大中００５
【盖】
失。
【志文】
前河南府河阳县丞崔公夫人陇西姑臧李氏墓志铭并序　　奉义郎行怀州司士参军杨隰述厥德不回，其後必大，故有犹龙茂族，建隼哲孙，累代姻於郑宗，及笄嫔於崔氏，其二姓之问望充塞，轩冕纷华，纪於图谍，不可悉数。曾祖儆，皇洛州渑池县令；祖稹，皇谏议大夫、河内太守；父惬，前任婺州金华县尉。夫人即少公之长女也。自歧嶷柔顺，性乃天知，闺壶风规，仪为人范。淑姿倩盼，容止委佗，夙夜承诫於慈亲，及时以配於君子。实谓善积传庆，德远後兴。岂料构疾弥留，完归大夜，以会昌五年九月十一日，终於河阳县丰平乡私第，享年三十有一。以大中元年三月十三日，殡於河阳县丰平乡阎村北原，礼也。呜呼！恃怙远方，胤息伊女，凶讣去而绝倚门之望，丧仪备而无寝庐之人。金夫哀号，幼女泣血，痛伤同气，哀感六亲。秦晋为婚，爰期暮齿齐体；死生有命，谁意华先凋。む帐乃庭，斯归窀穸；青乌启兆，已卜令辰。乃为词曰：
玉颜永去，玄夜无归，蒿里阒寂，松柏依希薤歌咽而悲意凄断，秋云凝而迟日无辉。稚女孺慕，良人填膺，泉扃已掩，号恸难胜，勒贞石以为纪，惧深谷之变陵。
（录自《隋唐五代墓志汇编》河南卷第一册）
№大中００６
【盖】
失。
【志文】
故义昌军监军使正议大夫行内侍省掖庭局令上柱国赐绯鱼袋渤海高公墓志铭并序　故吏文林郎前守夏州都督府参军陈毅撰并书夫天地之大者，以四时气序，助其阴阳，而成岁功也；明君之尊者，以文武匡赞，佐其大业，而成王道也。或阐文以经邦，或宣武以静难，致为耳目，或为腹心。皆赖勋贤而光帝道者也。公讳克从，字师俭，其先始於太公，自後皆以爵禄炜晔，官宦辉赫，互於大唐。开元中，开府仪同三司内侍监齐国公知省事讳力士者，即公之五代祖也。文武全才，忠孝家国，内外倾仰，遐迩具瞻。而设训垂芳，迄于公也。公之曾祖曰闳，即开府之曾孙也。祖曰秀琪，皇朝内给事赐绯鱼袋。父曰忠政，皇朝内侍省内府局丞。而皆巨蕴才器，辉流不辏公文武双美，忠慎寡徒，冰镜惭精，朱弦让直；温克其行，贞俭其身。幼侍玉阶，长而承宠。大和初，授内养，寻迁枢机。主皇玉之密旨，佐师官之剧务，清通日茂，嘉声洽闻。
大和九年春，赐绯鱼袋，历迁机司，位当副贰。其年秋，降掖庭令。洎开成初，边军难抚，蕃部易摇，推择良能，护临藩镇。二年正月九日，公当盛选，监守夏室。公韬蕴智谋，乐得其往，果塞众望，大惬蕃情。自党项三百年来，互相劫杀，寇雠不息，劳扰边军。公与元戎敷法导诱，而威以典刑。特表上闻，悉与和断。
遂得各扌舍雠隙，逐性便安，牧野不收，不扃外户。诏书褒饰，尤加倚赖。抚绥五年，两任留务。利人除弊，边境晏安。会昌元年冬，朝赴京阙。二年正月，拜翰林副使。三年三月，迁染坊使。至於衔命宣谕，不可具纪。会昌四年，上党拒命。邻军讨伐，散发相亻系。尤藉名能，以当抚御。其年七月十日，诏公监义昌军。自到河隍，夙夜匪懈。与元戎叶力勤恳葺绥。才及数月，而元戎改镇。公受诏旨权军务。州人咸相谓曰：自立义昌，未有护戎亲执军柄，自此为始。得为难乎！辕门列校，亲戚不许相亲，故旧无敢叙故，咫尺千里，对面泥。此则军之旧令也。公嗟之曰：草之随风，水之逐器。军令若此，岂非虐理而失训乎！公乃导之以礼乐，抚之以仁义。变九河为五湖之乡，遏豪强为鲁儒之国。说之以利害，齐之以国章。数日中间，大洽军意。乐之以歌吹，戏之以ズ公，喜气浮空，欢声遍野。迄至於今，规摹不易。可谓河北之土地，而江乡之民居焉。公日夜思勤，志在治术。以忧人之忧，因忧成疾，忧因心起，疾以忧生。呜呼！心之疾也，针之所不及，药之所不到，药石无补，其可疗乎？缠疾二年，诚心愿退，响达於上，乃获替焉。时当中春，发自浮阳。景促途遥，涉路登陟。既难保摄，转积弥留。
至闰三月八日，达之私第，沉疴转殛，而返魂无及，皆手长辞，九日卒於万年县翊善里之第，春秋六十有三。夫人戴氏，有恭姜之仪，贤德柔和，雍容合度；治家有则，敬事无亏。呜呼！别离数载，才获一面。未暇言笑，遽观丧亡。凡人交往，暂之叙别，犹尚潸然，而况夫妇之重，永诀之痛，岂堪胜任哉！公有二子：
长曰公球，授义昌军押衙；次曰公，行内侍省骑尉上柱国；皆负器能，弓裘不坠。孝敬恭顺，出於人表；泣血殒恸，几至灭身。以大中元年十月五日葬於万年县川乡郑村。号戚至再，命毅为文，以纪贞石。其词曰：
清峻其姿，磊落其德，俭让熙谦，恭良温克。仁有敏惠，义无苟得，礼足立规，□能安国。忠谠潜辉，信言不忒，柳营垂范，宫阐重则。哲人不永，倏遘斯疹，玄穹靡，药石无补。登陟而来，才能保聚，未申一言，遽成今古。荆山之宝，□□泉玉，哀达怀□，痛贯戎府。□有恸思，目无自□，留芳贞石，空聆规矩。
（录自《隋唐五代墓志汇编》陕西卷第二册）
№大中００７
【盖】
失。
【志文】
游击将军守左金吾卫大将军试鸿胪卿纪制之。
皇唐大中元祀岁钜丁卯四月廿五日，夫人清河张氏捐馆於幽陵之东潞邑接肆坊临衢之第，春秋九矣。便以其年十月八日庚子卜葬於蓟城西幽都县幽都乡石槽之原，礼也。夫人姓张氏，其先清河东武城人。自帝鸿次子昌意封张而氏。勋爵荣宠，映古蝉联，图史昭融，自难备载。曾府君日韶，大父府君，咸铄志儒门，乐天知命，散逸水，桎梏衣冠。父府君日凑，宁远将军、守左骁卫将军，伟耀辕门，倜傥伦辈，蹈义服礼，为时所钦。夫人即宁远府君第十四女也。早奉庭训，夙茂坤仪，王节内明，霜姿外肃。年及归於丹阳纪公。克整闺容，虔恭壶则。黼绂蘩之事，即之而必勤；铅华粉黛之伦，存之而罕饰。体备四德，义行六姻。纪公尝以忠勤趋侍双节，後因烽虏出总偏兵，汗马行边，戎衣逐戍。清河随夫所，无往不凑。霜节凌秋，芳诚贯日，誓艰虞而不挠，将白首以同归。呜呼！上玄不忄亢，歼我眉寿。青松难固，霜萃女萝；白驹易迁，镜空鸾影。容华之寥寂，归大夜以沉冥。夫人有子一人曰咸徽，卯岁临丧；女一人曰态态，笄年泣血。哀缠罢社，痛悄舂邻，感飞走之悲鸣，惨水而幽咽。缅惟年高淹历，坟陇荒颓，故勒石佳城，用申不朽。铭曰：
懿德夫人，瑶台降真，闺风萧萧，壶范りり。言归於我，妇道克彰，爵秩班荣，内助其昌。□属边事，随夫戎戍，险阻艰危，未尝怀惧。玄穹迷□，夺我偕老，鹤算不延，夜台翻早。逝水汤汤，悲风浩浩，佳城孤峙，枕拥山川。荒榛昼暗，阴宵然，荻花飘雪，松盖生烟。想陵谷之难固，乃勒石於寒泉。
《录自《文物》一九九零年第十二期）
№大中００８
【盖】
失。

【志文】
唐故钜鹿郡曹府君夫人清河郡张氏合墓志铭并序　　前摄任丘县尉崔建述祖讠华秀，字成丞，轩辕之苗裔。幼习偏彰，闲游诸处，出自白屋，不乐荣禄。习许由风，愿居净室。年代深远，累换炎凉，莫知月日，难叙其义。父讳荣，字荣，身充幽州先烽赴团使、游弈马军将、银青光禄大夫、检校太子宾客。府君幼习典彰，久闲军振，傅剪信之规模，有蹇旗之计。为将则海内无尘，处文则决胜千里。君委腹心，士卒勇锐，权雄豪于帐下，处规模于凶衾。重镇万泉之抚，于夷敌之军。忠赤奉国，未展勤成，抱疾塞{艹园}，去大中元年二月七日，终于本镇雄军界万泉栅身亡，享年六十有七。夫人清河张氏，永惠帝之，累世簪缨，笄年嘱事君子。其德也：天资礼范，容止可观，永顺舅姑，□省无亏，温定六时。
贤如百宗之妻，德叶孟弭之母，择邻远著，规范邕荣。母仪过于女诫，四德无亏於枕扇。日事君子，已历时叙。奉夫有举眉之礼，训子有断织之名。去开成二年四月十九日，终於防御军，享年五十有一。嗣子一人，长曰君晟，身充堂前亲事将、银青光禄大夫、检校太子宾客。幼从父训，长而奉君，夙夜匪懈，兢兢於心。
君表其志，委以爪牙，赐紫绶於辕门，展金章於钅阁之前。审思菊言之劬劳，愿存孝养於芦室，让服纳印，退身归闲。食止不甘，闻乐不乐，不修身体，不整衣冠，旦暮号泣於ウ室。四邻感叹，远近伤悲。有女四人。长曰十一娘，次曰十三娘，卑曰十四娘，幼曰十五娘。并习母仪，规仪不惑，各有茂族，早奉君子，叶和六姻。岂谓频遭凶[C260]，归无所依，周礼有仪，合从宅祧。今者卜吉晨，以大中元年十月癸巳朔十四日丙午，於昌平县东太尉乡白浮之原也。明珠永埋，镜匣空存。嗣子绝浆，诸女毁容。不揆才劣，敢已直言。仍为词曰：
□哉哲人，武艺通神，雄豪壮志，勇气凌。赤心奉主，□□凝尘。命次逝水，魄散荒臻。剑亏双刃，镜匣空存。
□□王良书镌（录自《隋唐五代墓志汇编》北京卷第二册）
№大中００９
【盖】
失。
【志文】
唐故博陵崔君夫人李氏墓志铭并序　堂弟特进行太子少保分司东都卫国公德裕撰夫人赵郡赞皇人，曾祖赠太保讳载，祖赠太师赞皇文献公讳□筠，考赠兵部郎中讳老彭，娶范阳卢氏，生夫人，即郎中第二女也。世系之源洪绪，祖□之茂勋盛德，焕乎国史，详乎家谍矣。夫人孝爱（下泐）轨，讽诗书不忘倦，学组纟川而称工。燕婉有闻，作配君子。贞元□先太师忠公剖符鄱阳，以夫人博陵崔君，终□□团练判官、监察御史。四德咸备，无愧硕人之章；六位□祥，宜□□□□族。淑慎以内职，仁惠以睦外姻，祀洁蘩，躬服瀚濯，□□既鼓，家室以宜。洎乎天夺良人，藐是一子，率由慈训，迨以成名。朋友称其好仁，诸侯进之以礼。受禄及养，捧檄为荣。陈贽币於堂，奉板舆於藩服。方享五福，将延百龄，遽降疾疠，莫及医祷。以会昌五年九月廿五日考终於郓州嗣子成相从事之官舍，享年六十九。以大中元年十月十七日，迁神於河南县杜翟村之原，礼也。嗣子我之出也，请志泉户，以虞陵迁，且吾姊之懿行，宜传诸不朽。衔悲尚实，勒於贞珉。铭曰：
惟伯姊训禀吾家，德成他族。礼乐仪范，闺门雍睦。宜臻大年，以介景福。
善靡昭报，奄降斯酷。周未从，蔡龟不告。即安新兆，邙山之麓。
（录自《洛阳出土历代墓志辑绳》）
№大中０１０
【盖】
唐故乐公夫人墓志铭
【志文】
（上泐）军使朝散大夫行内侍省奚官局令员外置同正员赐绯鱼袋上柱国南阳乐公夫人成氏墓志铭并序　乡贡进士王融撰　乐安孙洎书□□姓成，其先上党人也。旧史云姬姓之後，成氏有焉。曾祖讳均，不仕；祖讳璀，试太常寺协律郎；考讳钅共，试太常寺奉礼郎；以先人福庆所锺，世生贤达，冠盖之盛，薰风邈然。夫人即奉礼之次女也。幼而淑姿，长能端质，仁孝本於志性，和畅洽於龆年。体善怀柔，雅操清重。行常待姆，阃不出言。兰毓华，珠凝漳浦。班彪之诫，谨於令公；曹氏之箴，体元乎规范。淑德斯著，□及系缨。去玄祖之灵源，名家之茂族。爰应凤飞之兆，故就和呜之雍。徵□敢辞，嫔於乐氏。公自掖垣韶旨，出临荆南府监军使。勋告累加。公□器清通，尤善敷扬，处繁济剧，莅事详明。历宫禁之要枢，荣迁於九族；奉□□之密旨，恩承於数朝。可谓玉质久而弥坚，松老心而逾劲。然犹孜孜□□，□唯不足。於戏！梁木斯坏，公不幸欤。先於夫人数岁而终矣。悼张□□剑缺，俄尔锋摧，感魏镜之鸾孤，倏而影灭。夫人年始廿有六，守志孤□，事资清白，丝萝无难立，唯贞节以自持；嗟菲薄之会缘，成终天之离别。□罗斯扌舍，馀薰罢兰。侍姑嫜有全孝之称。训孤幼有过庭之誉。亲戚钦瞩，舅姑怡颜。其志乎，炳然如一。
所谓行高者其志深，迹异者其智远。夫福兮□始，泰终则否。以大中元年十月十日言宴之际，倏忽而终於万年县洪固乡兴宁里之私第，春秋方及知命。嗣子等所恨不得亲馈一药，面受一言，擗拊号呼，泣下成血。青乌有日，龟筮协从。即以其年冬十一月十日归葬於万年县川乡□□里上傅村上傅原先大夫之茔，礼也。
属以岁月乖违，及兆穴差误，未申附於先魂；冀俟他年，再舒合之礼。夫人长有一女，於姜氏，承母仪之令旨，深得婉容；奉巾栉以贤和，褒成妇德。而姜氏簪组传家，早参近密。逮成姻好，益多赚思。夫人有子一人，粤维弁，给事郎、守内侍省掖庭扃宫教博士、充内养。文武盛美，忠孝兼全。其武也，奉先志之通规；其文也，即荆南之凰不坠。虑山河迁运，封树靡依，刊之琬琰，粗纪其德。
乃铭曰：
婉婉夫人，{厌心}々令名，礼嫔君子，以贤以贞。秉志孤孀，敬奉三从，皎如秋月，青若寒松。言嘱不留，舍尔长往，曷纪德音，刻石泉壤。萧索寒原，踟蹰嗣子，苦段行云，悲风惨起，匍匐护丧，哀荣始终。灞川东翊，水西防，後依陵阙，面据横岗。泉深地厚，佳气回翔，托铭幽邃，万纪流芳。
（录自《隋唐五代墓志汇编》陕西卷第四册）
№大中０１１
【盖】
唐处士顾贞府君墓志，大中元年十一月廿日葬官塘南一百五十步故题号
【志文】
专。
唐故顾府君墓志铭并序府君讳崇□，字元绪，□郡人也。祖钦□、父□□，崇□即第四长子也。并丘园养性，隐居不仕，享年八十有三，以大中元年岁次丁卯十月十八日＊於私第。
是岁十一月上旬□□，窆於常熟县东廿一里官塘南百五十步之原，礼也。有子三人：长曰仕澄。嗟呼！先逝□□之，次曰仕淮，见存泣血。次曰仕涓，早亡。恐陵谷改变，故勒专为记。铭曰：
□天清贞，夜台寂寂，郁郁佳城，悲风淅淅。天老不惠，俄然谢世，长闭佳城，永并人代。
（录自《隋唐五代墓志汇编》江苏山东卷第一册）
№大中０１２
【盖】
失。
【志文】
唐故太中大夫行虢州长史上柱国赐鱼袋李府君墓志铭并序　　从侄朝议郎试大理评事耽撰　登仕郎守鄂州永兴县主簿魏师益篆盖府君讳元玢，字受之，其先陇西人。源流封袭，谱谍详备，故略而不书。代至曾祖福，皇任儒林郎、行太子通事舍人；祖昌，皇任朝议郎行金州司马；烈考光，朝赠使持节复州诸军事复州刺史；清德素风，贻厥後裔，诞生贤哲，以嗣家猷。宜哉！府君即复州第二子也。幼则恭敏，长弥端庄，游艺多能，修身克谨。
推忠信而求友，蕴谦和以待宝。穆穆宗亲，恂恂乡党，芳馨远播，孰不咏之。况乎精寻内典，了悟色空。□诵心行，造次无怠，为善若此，树德可知。解褐授兴圣庙丞，後任饶州司仓参军，转洪州南昌县丞。繇是授权，知申州司马；又转杭州司马，满秩，授虢州司马；未几，正授虢州司马；俄转虢州长史，兼赐银章，皆累迁也。府君居官弘济物之规，流誉显扬名之义。方期展骥足於千里，张鹏翼於九霄。岂意沉疾婴身，遽至危笃，名医上药，曷愈膏肓。大中元年十二月廿日，卒於长安务本里之私第，享年六十二矣。府君娶夫人孟氏，封平昌县君。有子二人：长曰弘方，将仕郎、守国子监律举助教；次曰式，中给事郎、行左威卫仓曹参军；皆生知礼让，至性温柔，闻过庭之言，禀择邻之训。有女子六人，华繁玉洁，雅丽雍容。四人已鸣环结，早岁移天。一人志在空门，不易其操。一人未及笄年，窈窕闰壶。一家之庆，宁匪积善而致焉。以大中二年四月八日卜葬於万年县川乡上傅村，礼也。弘方等以眈幸忝宗党，屡述斯文，固命为铭，序其实录，遂无愧於援毫。其辞曰：
四渎浩淼，五嶙峋，孕其灵粹，生兹哲人。惠义接物，礼乐修身，量深莫测，道合则亲。钟磬流韵，松桂含春，府君之德，清贞与邻。曷违福善，不享遐龄，遽罹寒暑，长往幽冥。夜光沉彩，秋兰败馨，日月如驶，风烛难停。卜宅从吉，素渡之东，孤坟新峙，千古攸同。精魂茫昧，德业昭融，刻於玄石，纪此无穷。
天水强琮刻字（录自《隋唐五代墓志汇编》陕西卷第四册）
№大中０１３
【盖】
唐故河东柳氏墓志铭
【志文】
唐试左武卫仓曹参军丘公夫人河东柳氏墓志铭并序　进士柳稼撰　夫人姓柳氏，其先河东人也。曾祖潭，皇太仆卿赠司徒，祖晟，皇检校户部尚书兼左金吾卫大将军赠太子太傅；父正，皇检校太子宾客。夫人即宾客长女也。性□柔淑，智识妙敏。开成二年归於丘氏。妇德克著，女工兼备。不幸疮疬，所婴累岁，医药无效。大中二年十一月廿二日终於川乡之别业，享年三十三。
以四年四月十三日窆於京兆府万年县义丰乡田冶村。长女丽娘，年十三。小女娘，年四岁。稼即夫人从父之弟也。丘公命为斯文。铭曰：
善不及福，神之昧兮，玉折兰摧，怨可耐兮。泉台永，千万载兮，呜呼情之，悲何逮兮！（录自《隋唐五代墓志汇编》陕西卷第二册）
№大中０１４
【盖】
唐故尚辇奉御罗府君墓志铭
【志文】
唐故朝请大夫尚辇奉御上柱国罗公墓志铭并序　承奉郎行吉州永新县尉勒留史馆曲文恭撰有唐奉御讳士则，字宗法，春秋六十二，戊辰岁二月廿六日终於崇仁里第。
祖温，皇左卫长史；父忠，赠泗州刺史，累赠至卫尉少卿；母张氏，清河县太君，令淑承家，母仪宁阙；令弟皙，皇蓬州司马，夙蕴儒风，追崇郡牧；夫人乐安县君孙氏，令淑有闻，前奉御九岁云亡。公历官十八任，怀仁抱德，屡践班荣，慕释奉儒，累登清列。垂爱以御下，惠仁以友朋，君子谦谦，彰闻朝野。长男弘绶，前八岁云亡，次男弘缉，前任常州无锡县丞，历官三任，勤政相补，颇著善声，次曰弘约，次曰弘绍，并三卫出身，禀训义方，服丧宁戚。有女三人，长已先氏，贞淑之姿，姑嫜示心；二女尚未及笄，威仪有德。营制丧事，凶具俭素，不逾不潜，苟称其家，朴而且珍，雅符经礼。奉御以其年四月廿日葬於京兆府万年县郑村，县君旧茔。孝子泣血流墓，亲戚一恸三绝。文恭早承休眄，难让当人，惭叙不周，彷徨失措。其铭曰：
冥漠兮永沉沉，幽魂兮想夜吟。歼良兮涕盈襟，千秋兮福庆临。
弘约书（录自《隋唐五代墓志汇编》陕西卷第二册）
№大中０１５
【盖】
失。
【志文】
唐故张府君夫人蔡氏申氏墓志文并序府君本封清河郡人也。曾祖隋唐抚任，食邑魏都，世祖衣冠，封以绝，具述簪缨爵禄焉耳。不出言讳。祖才通十哲，睹览籍文，敕诏随恩，封本郡公侯、员外郎中、魏郡大都督府讳诜。府君讳京，乾元性合，右辅邦君，职任前冲大将，奉命捍灭狂徒，大破平庐，一军闻奏，天庭封为上柱国、开府公、食邑三千户、□阳兵马使，是日顿觉无为，知约□不常，持法华为体，念天悲为心，长崇释教，顿说南宗。奈何四也运动，瘵染疾缠，方书遍览，活草空言，神香失验，逝奄西川，是时春秋七十有一，於大中元年中秋月有二日，终於私第。夫人魏郡申氏。
肃著母仪，礼容班氏。积善无徵，奄归泉尔，则时年七十四，於大中初载九月廿有二日寿终。夫人生四子，长曰建宗，通□志德，慕集贤良，博览五经，不求名位。次曰建招，文才七步，武艺超人，指立军□，见任山何公禄。次曰建岌，幼曰建兴，双俱忠孝，克俭於家，六郡咸知，通名不二。是昂烈号天，五内分倾，洒泪流庭，昊天罔极。於大中二年十一月十六日葬在县西南九里平源岗垅。势按天丕，东占魏积，西望长河，前遥广路，後连马曲。势引浮山，岗连叠垅。龙阜双权，封侯万载。相国，＊坚石为记，镌勒石焉。赞为词曰：
英才府君，天下知闻，方圆密策，善立法门。天何不愍，□逝荒榛，元戎失绪，惨恸乡人。结垂露草，悲风骤尘，＊石为记，万载知闻。胤留後成偈曰：
觉性无为体，心除六种邪，内持般若行，寻常念法华。外照无尘垢，真宗纪有瑕，愿生极乐国，别众万恒沙。
（录自《隋唐五代墓志汇编》河南卷第一册）
№大中０１６
【盖】
失。
【志文】
唐姑臧李氏故第二女墓志铭并序父汴宋亳等州观察判官监察御史裹行胤之撰余次女十八娘，字国娘，大中三年正月七日，没於东京彰善坊，年十四。其月廿四日，殡於河南县龙门乡孙村，从权也。曾祖，皇太原士曹；妣河南源氏，继范阳卢氏；祖于，皇怀州司马；妣荥阳郑氏。亲清河崔氏。所亲邢氏，阴成元年，因余从事。七月廿二日生於华州官舍。後余佐广、职户部、佐襄、贬分司卫佐、尉万年，迨今回环数万里，绵历百余州，与汝忧忄未尝暂间。去春京师遘疾，洎夏旋复瘳损。岁杪，余从汴复与东□，廿四日，次稠桑。腹疾发，痛及□，其苦益侵，百药无□，俄诀古今。痛毒肺肝，如横锋刃。况天与和柔，生知孝义，始自提幼，便识物情，爱恶不萌於心，喜愠不形於色。同气十一人，自小戏弄，未省忿争，饶奉慈爱，独若成人。亲族姑叔，皆所怜异。余每省疾，必假宽言，用安余意，其明敏如此。方期作嫔君子，以授吾宗，遽兹凋零，痛可言耶？同出姊弟娘，妹阿越，弟朗儿、小朗、ヘ儿洎左宾等，哀动路岐，邢氏叫号，所不忍道。有故未先茔，更俟通岁，且书贞石，用记日时。词曰：
呜呼天道，常助善人。此安之善，其谁与邻？如何夭落？曾不逡巡。天不可问，空伤我神。号叫不及，唯知断魂。
（录自《洛阳出土历代墓志辑绳》）
№大中０１７
【盖】
潘府君墓志铭
【志文】
唐故荥阳潘府君墓记并序宗继贝州宗城县西南界潘南吾村，累代源流散逸，今为当州永济县人矣。祖讳吟，字吟；父讳宗萼，字宗萼。府君优游闲逸，放旷丘园，不仕公门，养性林壑，德志逍遥之道，无烦於荣保之忧，可谓丈夫之心，招陵云之志。则府君第三子也。去大中元年九月廿五日终於私室。以孝敬居心，言信是行，不骄矜於礼节，怀正直以为人，乡党钦其问堕，闾里挹其高风，可谓昂藏丈夫。伟哉名士！子原强盛，作豪杰之家；门馆风清，为出尘之族。奈何天贵有期，膏盲疾起，药石无验，秦和乖方，魂魄归空，＊然长往。噫б！水竭巨池，山倾玉刃，家丧其主，则潘公焉。夫人清河张氏，贤行无双，虽异代殊时，可比齐姜之德；伤之尽哭，杞梁之妇可方；训子卜邻，孟母之心远著。新妇刘氏，礼适高门，号擗呼天，伏丧过礼。嗣子坏庆、怀佐、壤建等，劬劳增感，擗勇苫凶，摧裂心脯，毁不灭性，存乎也。今择得大中三年二月十七日，窆茔於永济县西北界八里太平乡孟相村寄庄西南三百余步先代茔内，凿新垅以藏焉。东枕尧沟之佐，西倚古漳之津，前有丘陵，後盘堤曲，峨峨修垅，□其此焉。呜呼！天裂其高，地倾其厚，後恐年移代改，陵谷□残，遂以勒石为词，用彰不朽。词曰：
澄澄府君，调逸风云，孤高器宇，独立不群。埋魂陇树，万古千春，白杨风动，物色□□。哀哉贤良，封增□□，□□□□□□□□（录自《隋唐五代墓志汇编》河北卷第一册）
№大中０１８
【盖】
张氏墓铭
【志文】
南阳郡张氏夫人墓志并序乡贡明经郭少达撰并书夫人南阳郡人也。父讳光烈，为人忠孝诚名，书剑双美，博览纟舀钤，机谋委镝，长怀三略之长，营阵弧虚皆识，有敌先知，物无不克，特佐燕邦，性多执直，祖代累祟，补充衙前之职。今有女适於幽州卢龙节度步军将、银青光禄大夫、检校太子宾客、兼监察御史、充内衙步军大将李顺通。夫人四德先彰，三从早着，孝养无亏，过於秦妇。育女越於曹家，训子逾於孟母。何期天之无，忽降思疾。冀保寿於琼瑶，岂料先归冥路。去大中二年戊辰岁五月三日，谢於幽都县界时和里之私第，时春秋六十有二。今有嗣子二人，长子士简，在家有孝有义，侍主尽节尽忠，遂补充内衙马军散副将；次子士雄，年幼，更无处家之力，见居私室。有女二人，长女十三娘，在家，未适於人；次女十九娘，适於王氏。孙女三人，长女廿娘，次女廿一，小女廿二娘等，哀哉别离，择兆有期。
以大中三年己巳岁五月甲寅朔十一日甲子，葬於本县房仙乡庞村东南上约三里之原礼。志孝等哀号擗踊，泣血盈尘，偏思痛切。养育之恩，无路上申。遂乃刊石镌铭，用终千古。词曰：
钦哉鼎族，郡望南阳。别禄宗嗣，起於蓟城。祖世连镳，文武双荣。出入朱门，威威容容。夫人德过孟懿，不越曹规。起期神坠，灵归蒿里。吃吃高坟，立於厚地。勒石为凭，累代诚记。
（录自《隋唐五代墓志汇编》北京卷第二册）
№大中０１９
【盖】
大唐故刘夫人墓志铭
【志文】
唐故朝议大夫守桂州都督府录事参军摄贺州刺史赐绯鱼袋安定郡胡公夫人彭城郡刘氏墓志文林郎前行信州录事参军包拯撰公讳芮，夫人其先彭城人也。祖讳琼，同安郡王；父讳守礼，左龙武军大将军兼御史大夫，赠开府仪同三司；夫人则公季女也。夫人温惠淑慎，节行自持，候三星在天，合二姓之好。年十七，礼归胡氏。妇德宜家，恭俭谦顺，仁慈聪敏，奉先思孝，人莫及之。胡君性以忠信，文行杰时，明利害之乡，服清白之道。德厚而立，其章大矣，功劳累积，剖符为郡。夫人且能劝睦其族，和其人，公而不党，易而不私。秩满，民有卧辙之叹。岂非夫人成美助德者哉？以元和十四年达京，十五年，胡君终。夫人号慕之至，忧积三年。孀志松筠，贞洁难并。戒二子修仁孝之道，中和内外，无喜怒之容。以大中三年岁次己巳二月廿七日终京兆府靖安里私家，春秋六十有八。其年五月十九日葬於万年县长乐乡王＊村南原，胡君茔右，礼也。二子号擗，抚心触地，泣血摧咽，感而志之，故月而日，铭诸坚石。其词曰：
夫人淑慎，贞烈难比，似月透波，如莲出水。四德谦慎，六姻和美，人之常伦，孰无生死。叹不百龄，六十八而已，夜昼忽奄，逝川何止。伤心六亲，泣血二子，贞石有磷，书时而纪。
（录自《隋唐五代墓志汇编》陕西卷第四册）
№大中０２０
【盖】
大唐故段府君墓志铭
【志文】
唐故朝议郎守殿中省尚药奉御翰林供奉上柱国赐绯鱼袋段府君墓志铭并序国子监三史张舜公撰并书府君讳文绚，字礼成，其先武威人，长於京兆。得姓自周朝柱下史伯阳甫之後，夏封於段干，故因姓焉。当魏文侯礼下贤者时，有段干木为文侯师。文侯厚礼之，每过其闾，未尝不式。厥後胤嗣历汉、魏、晋、宋、齐、梁、陈、隋，咸居卿大夫位不断。逮国朝，府君曾大父讳简，太常寺协律；大父讳，常州长史；皇考讳元度，梓州涪城县令；居位皆以礼教化人，通明吏治，宽猛得众，变俗移风，诚与古贤同心，异代而谈也。府君荫第出身，少即慕道，性敏而和，孝於家，信於友，究远祖之遗文，根越人之深旨。至於佐王经国，字人之策画，君皆蕴之。
元和中，释褐授均王府参军。开成初，授右武卫兵曹参军。洎武皇御极，乃选府君待诏翰林，拜许州司户参军。知者相谓曰：君将应募。帝贵得仁，再授河中府户曹参军。今上韵飞，擢徙府君待诏宣徽，迁殿中省尚药奉御，赐绯鱼袋。爵位弥盛，密地转升。奉上勤公，夙夜无担恩渥屡降，同列莫侔。呜戏！府君心知止足，将退林泉，志与愿违，俄遘斯疹。大中三年二月廿二日，终於永乐里之私第，享年止乎五十有六。其年八月十五日，於万年县川乡西先大茔也。仲弟二人，长曰振，左清道率府录事参军；清廉自守，莅事唯能。大位未居，旋归泉壤。次曰淙，饶州余干县主簿；气略当时，知鉴辽迥。理家有慈惠之誉，任官绝奸猾之俦。况明代急贤，即期超擢。府君娶庐江何氏女，有男子一，女子一。男曰敬，年才弱冠，奄随逝波。女适濮阳仲氏，子曰师可。懿德清规，莫能备纪。再娶上谷寇氏女。有男子一，曰白泽。襁褓未离，学语学步。二夫人皆柔顺风姿，敬上慈□，并先殁於府君。後娶范阳张氏女。肃慎承家，孤贞秉操，母仪妇道，九族咸称。府君遗言以侄遂前右内率府兵曹参军承嗣。居丧轨范，备合礼经，瘠毁不形，言宁见齿。舜公沐仇香中外之分，感府君生平之知，寄迹明庭，已逾星岁，常洽共语，具阅风仪，见为文，敢不从命。自恧菲薄，刊於贞石。铭曰：
倚岳降灵兮生哲人，少而慕道兮全其真。穷越人术兮侍紫宸，九天恩泽兮谁可与伦。雍门之东兮＊之濒，森森松贾兮上齐苍。中有君坟兮知者伤心，泉门一掩兮莫知□□。
（录自《隋唐五代墓志汇编》陕西卷第二册）
№大中０２１
【盖】
大唐故赵府君墓志铭
【志文】
唐故正议大夫行衢王府谘议参军上柱国天水郡赵府君墓志铭并序前漳州军事判官将仕郎试太子通事舍人张模撰并书维大中三年岁次己巳正月丙辰朔六日辛酉，有唐故正议大夫行衢王府谘议参军职兼右金吾街使赵府君终京兆府光德里之私宅，春秋六十有六，以其年冬十一月十六日，归葬於长安县承平乡龙首原先府君之茔佐，别筮地也。府君讳群，字德仁，其先天水人也。奕叶流胤，故府君生於京兆矣。曾祖银青光禄大夫、行曹州司马讳望；父宁远将军、守左武卫翊府中郎将、赐紫金鱼袋、上柱国讳昂；名德官秩，盛闻於时。此不重述，纪在前志。公即先府君之长子也。胤自洪源，懿流清烈，童稚之岁，酌往圣之休祉，绍前贤之矩训，恭毅忠肃，明允笃诚。学精典坟，才优众艺，该通释老，代习文儒，德行相继，克生达人。而冰素皎然，理朝推重，则观其风而澄其流，入其室而知其教，训之行矣。公前後历官一十一任，可谓白无玷，善始令终，公之谓矣。公夫人南阳张氏，淑慎母仪，闺门内则，礼修四德，荣备六姻。有子二人：长曰从景，次曰从裕，耸善自立，柴毁过礼。
知臧孙之有後，昭陈氏之必昌。见铭志，发扬前烈。辞曰：
寂寂孤垅，峨峨新坟。白杨子植，翠琰谁文？刻石阴堂，芳声永存。
将仕郎行左领军卫长上李郢刻字（录自《隋唐五代墓志汇编》陕西卷第四册）
№大中０２２
【盖】
失。
【志文】
唐太原故郭公墓志铭并序公讳密，字坚，雁绪第十一，命氏虢叔虞之裔，因封城郭，子孙立氏焉。并州内史汲公后，竹马标言，千龄不朽，本茔兆路，龙潜地上党贯居。□曾门讳奇皇祖讳滔，并令望当时，清风继代，高尚人表，不仕逍遥，以礼乐琴书贻厥子孙。
公天降仁贤，气贯孤秀，性洒落，自生旌德，秋蟾擐明，艺有书剑，历事旌旄，清风有闻，白无玷，在右随身，军中之要，主贿赂之权，为金柜玉箧宝笥也。
太行北面，泽州军镇，一十五年，军府推洁曰：蹈虎尾履，古镜临轩，夜光照乘，秋霜励志，军府推景行君子。迁居潞中，逾於半纪，过兵变所，秋尘虏掠，鱼游沸鼎，鸟宿寒秋，於升平之际，享年六十三，於大中三年秋八月十四日，终於私第。夫人太原武氏，婉婉令淑，昭昭女范，礼娉君子，移夫就天，和鸣于飞，寿不偕老。乔木风摧，女萝无托，孤鸾影苦，别鹤声悲。＊发惨容，夜萤昼烛。嗣子三：孟行宗，仲□□，季继郎，忠孝立身，礼乐标美。鸿雁一绪，花萼三枝。
号诉於天，目垂血泪。弟兄孝道，过於曾闵。公於其年冬闰十一月二日迁窆於府西南十里坤埠，礼也。先祖旧茔之茔。嗣子泣血，鸣雁叫云，风悲古郊，月吊荒陇，恐移陵谷，刻石记铭。铭曰：
只剑匣兮沉逝川，三千从兮祭□天。
恐松竹兮改陵谷，刻贞石兮安九泉。
（录自《隋唐五代墓志汇编》山西卷第一册）
№大中０２３
【盖】
唐故太原郡王氏墓志
【志文】
唐太原郡王氏故笄女十六娘墓志铭姓氏始於昔者，颛顼氏之苗裔也。分垂万代，□简不竭，岁祀绵深，不可具而纪之。笄女祖讳，父大唐。□行门下省主事上护军顼，匡佐台衡，出入清禁。
次叔右神策军兵马使玟、＊二人，职列京司，才有贯时之用；兄复元，可以持家，弟福政，习於文字。笄清行洁素，令德从仪。中月正圆，蚀虫缺皎，上大不佑，疫<疒堇>加身，肤受四支，药医无效。噫逝矣！呜呼亡矣！享年一十有四，以大中三年劳痼革发，至十月廿二日，终於安邑里水池曲之第。以是年十一月三日於当府界城东万年县崇义乡南姚村南一里创置兹茔地。东西阔八步，南北长七步，地主赵俨。我为汝父，未展兹茔，念尔从柔，恨何短命！吾与尔叔父等肆力，同为葬仪备礼，以时月未便，至十一月五日，从家发□於茔侧权殡，至十二月廿三日方得便宜，□具嘉蔬俎礼，启尔玄堂，卜期吉日。悼怀痛惜。长夜是□终决，斯别致恨。词曰：
从父事异，笄礼无亏，早沉幽壤，千载依依。其一。鸾台永已，妆罢三春，骨□尘花。其二。温恭和克，柔德合仪，奉上孝顺，抚下恩慈。其三。怆痛所绕，沉落幽墀，刻石埋玉，藏之感之。其四。
（录自《隋唐五代墓志汇编》陕西卷第二册）
№大中０２４
【盖】
大唐故王夫人墓志铭
【志文】
唐故忠武军监军使正议大夫内给事赐紫金鱼袋赠内侍仇公夫人王氏墓志铭并序　　儒林郎前守京兆府咸阳县尉陈上美撰　前漳州军事判官将仕郎试太子通事舍人上柱国张模书并篆仇公之夫人，太原王氏之女也。公讳文义，皇朝终忠武军监军使、内给事、南安县开国男、食邑三百户，赐紫金鱼袋，赠内侍。其族系之盛，勋门之高，备於前志矣。夫人出於大族，锺庆在躬，婉娩其姿，柔静其趣，妍雅其质，清明其心，女德茂然，刑於闺壶。如玉树之植懋圃，似芳莲之秀瑶池。於是鸣结，始辞家矣。夫人曾祖父讳彦卿；祖父讳献捷，终内仆令；弥考讳进兴，终浙西道监军使、朝散大夫、内寺伯，赠右监门卫将军，赠紫金鱼袋；长兄士则，内府丞致仕，薄於世荣，恬然早退；兄特进公元宥，累更重寄，今为内枢密使。惟仇氏，惟王氏，家声赫奕，枝派蝉联。世嗣忠贞，共建勋绩。或职司宸极，或领护大藩，其为崇高也同盛，其为婚媾也宜哉。夫人从人之後，令德益彰，荷宝钿，翳罗袂，曳珠屣，垂香裾。逶逶迤迤，如鸾如鹄。尽其诚敬，克奉蒸尝。布其慈惠，用谐亲旧，将近於内阈，行礼於终朝。故贤淑之称，孝友之名，播於中外，有余裕焉。
及先夫下世，未亡主家。以严谧居高堂，以礼乐诲诸子，三徙成教，百虑是图，是以器用资物，不丧其旧，男仕女嫁，各得其荣。慈抚之能，柔克之，又著於晚岁矣。呜呼！有人伦之懿行，有富贵之景福，主化难谕，不与其年，春秋五十有六，以大中二年十月十八日殁於秦京辅兴里第。男四人，女六人，长子左神策军云阳镇监军、掖庭局博士师约；二子右神策军兵马使、银青光禄大夫、检校太子宾客师礼；三子掖庭令师本；四子荆南节度押衙师雅；才行莘莘，皆登职位；难兄令弟，其程未量。长女适内仆丞李氏，二女明晤清净，剃心为缁，三女适内府令陈氏，四女适供奉官内常侍王氏，五女适宫闱丞崔氏，六女适内仆丞严氏。
贵客森然，随其孝女。今也毕萃於丧祭之间，盖龟筮未从，缓葬以待，至大中四年正月十七日始获襄事焉。仇公以会昌元年正月薨，以其年八月厝於京兆长安县布政乡大郭里龙首原都门之西五里而近。是日也，奉夫人之柩於故阡而就其新旷焉。佳城相邻，松楸对碧，顺而合礼，神魂永康。孝敬之道备矣。其三子掖庭公耽史嗜儒，才学超瞻。夙夜□□以佐上司。怀陟岵瞻望之哀思，昊天罔极之报，旁搜词客，使纪幽窀。顾惟不□，□当见命，谨序遗美，继之四章。铭曰：
缑仙□族，世多令孙，绮疏之中，有此淑人。寺伯之子，斋庄立身，南安之偶，燕娈其恩。子参□柄，兄为重臣，容华郁兮，菊茂兰薰。常持四德，以洽六姻，粲粲良媛，＊然不群。其一。仇氏王氏，多升上位，荣耀内庭，飞鸣近地。
夫人亲爱，各臻至贵，誉发深闺，政行中溃。母道又慈，子孙方炽。其二。伤哉逝川，玉毁珠捐，龟鹤何德，翻皆永年。采需辚辚，朱翩翩，身委朝露，魂归列仙。余芳曷寄，女史昭然。基气鸿都之外，紫陌之内，□坟并建，新故相对。
野月开睑，墓松含黛，凄惨古原，寂寥琼□□埏高垅，神理攸□□□□珉，将贻千载。其四。
陇西李玉刻字（录自《隋唐五代墓志汇编》陕西卷第四册）
大中○二五
【盖】
大唐故裴府君墓志铭
【志文】
唐故陆浑县令裴府君墓志铭并序再从侄承奉郎守大理司直谟撰公讳行著，字长裕，河东闻喜人。其先出於嬴姓，颛顼之後。五代祖□本，皇朝户部郎中，郎中生宜芳县令知久。宜芳生长举县令安期。长举生大父右街大将军己。将军生皇考河南府户曹参军郢。公即产曹之次子也。公少重然诺，为六姻之信。在龃龀，户曹府君弃世，而孜孜自立，以至於成人，鲜有其过。用门荫补弘文馆明经，释褐参号州军事，授右卫胄曹参军，转京兆府奉天尉，又调硖石县令。当街要之路，地窄人贫。时属壶关不顺，过军繁迫。ㄞ骑往来，曾不耗负。事无巨细，咸得其宜。号为良宰，其思有余。增广游之地树，制屋于庇庥行人。刊石纪铭，厥迹尚在。加以待物虚襟，微俸散去，咏歌□客，洽於二京。廉问嘉能，状以清白。会有诏许天下州府有县令卓异之政便得荐闻，不拘选限。冀必超。廉使陈公曰：此科正为裴君设耳。即日表事上闻。同列之官，皆谓为当执□间。以海内维公一人应是科，不能持用。事寝，竟就常调。亡多冤之。授陆浑县令。旧染寒暑之恙，迫於药膳之用，善否不不挂於怀。数月间，加之绵笃。
遂洛，请卜寻医，竟不能起。以大中四年二月廿九日终於东京正平里李氏之宾馆，享年五十有二。粤以其年四月十三日归葬於京兆府东县川乡郑村先户曹府君之茔侧，□曲夫人之墓。有子三人：长曰江儿，次日ヌ儿，次曰小ヌ。女三人，皆以小未识所归，良可悲也！幸亲侄女杜氏主办丧事，一无阙□。铭曰：
浮生一世兮流□□□。悲多泰少兮谓处洪炉：彭殇所致兮形魂何往？孔颜皆圣兮□此难逾。夜台永秘兮安而能久。陇树修修兮终亡已夫！（录自《隋唐五代墓志汇编》陕西卷第二册）
№大中０２６
【盖】
唐故渤海高府君墓铭
【志文】
唐故右羽林军长上高公墓志铭并序　　右三军判官徵事郎前太子通事舍人盛遇撰并书篆公讳可方，其先渤海郡人。曾祖力士，开府仪同三司兼左街功德使。祖忠政，朝散大夫行内侍省内仆局丞。烈考克从，通议大夫行内侍省掖庭局令，赐绯鱼袋。
公孝以承家，忠以奉国。文该坟典，武习韬钤。信谊推於友朋，礼让重於姻族。
易谓谦谦君子，於公得之。曾门开府，当开元之朝，厚承宠渥，匡持社稷。翊赞圣明，青史洪勋，超迈今古。祖考传继，罔坠弓裘。公以立身扬名为孝之本，乃循武秩，冀获显荣。大中二年选授宣节校尉，行右羽林军长上。未毕年考，遽染膏盲，虽加三品之功，难去二童之疹。以大中四年正月八日终於长安翊善里之私第，春秋四十有二。夫人焦氏，早丧，有一女，年未及笄。後娶王氏，生二子。
长才小学，次则襁褓。女一人，尚在龆龀。呜呼！积善不增於寿，履仁不厚其禄，高堂不得终养，闺门不偕其老，人代之痛，谁如是乎？即以其年正月十八日葬於灞川之西原，先茔之域，礼也。令弟公，叹原之隔，嗟雁序之乖。犹子婴孤，未及丧事。虑年祀之绵远，桑海之变移，虽植松楸，不能永固，乃刻贞石，用志丘封。其铭曰：
有美君子，文武该通；方鼓翼於云路兮，羽折春风。灞陵原上，烟月长留；闭清芬於泉户兮，万古悠悠。□岸为谷，深谷为陵；松楸之不固兮，贞石是凭。
（录自《隋唐五代墓志汇编》陕西卷第二册）
№大中０２７
【盖】
唐故裴氏小娘子志铭
【志文】
唐故裴氏小娘子墓志铭外兄乡贡进士卢献卿撰裴氏小娘子小字太，其先河东闻喜人。余外祖故相国郇国公讳均之孙，今河中解梁令钅之季女。幼而婉惠，祥淑早闻，以是举族奇之，意为闺阃之仪范也。
噫！花暮落，卿云不留。未逮笄，而天夺其寿。奄以大中肆年伍月捌日终于解县之公署，年拾有柒。亲爱惋惜，为之奈何！定以其年后壹月拾陆日归葬于长安里御宿川神禾原，先之侧也。余以中外之重，尤增其怀。搦管茹悲，聊次其年月云尔。花飘月堕，玉折兰萎，螓首未敛，鱼轩莫期。遽怨藏壑，长辞结缡，秀而不实，宜其痛哉！悲夫悲夫！（录自《隋唐五代墓志汇编》陕西卷第二册）
№大中０２８
【盖】
魏君墓志
【志文】
唐故钜鹿郡魏府君曹氏夫人墓志铭并序府君□□，其先钜鹿，晋封魏城，以为家焉。周武□母弟之後，洪源远派，昌绪绵长，玉□□□，□以备载，□□荣光，无代不盛；将相名公，削而匪述。
祖讳表，考讳，并祯德天生，业惟神纵，云霄畅志，学富□高，节烈光前，英声盖代，不就禄荣，著称颇远。累代因官，胤之於此，以魏州馆陶县西北一十四里遵隐乡尹才村浅□镇城南二百步而为别业，子系□焉。府君气逸风云，量含江海，学艺优博，德行厚纯，辞玄益代，道术济时，教□一□，敦重九族，不以财为宝，而以道为实。诲子以文武礼乐教训之，诫女以典文从德□示之。吐清辩以入神，怀雅素而贯古，为郡邑之楷模，作人伦之规矩，可谓时称□凤，代曰陆龙。
德既备矣，名亦全焉。呜呼！谁谓不虞，祸生匪测，甲子七十有一，以大中元年四月十一日寝疾，卒於私第之。夫人曹氏，名家令族，婉蜕清规，非法不言，秉义而动，幼备女仪，班孟伏德；长闲妇道，姜氏钦风。流轨范以人间，布教道於世上，岂期仁寿不永，殁在君先，春秋六十有八，以会昌四年四月十六日奄息於家。府君叨切文典，礼不鳏□，□娶刘氏夫人，德行昭彰矣，镇其家，克和君子，始终之义备矣。府君嗣子有二：长曰学能，次曰敬友；女二人：长曰一娘，适解氏；次曰三娘，适郭氏；至孝等遭天地之□，□□攀号，泣血绝浆，茹荼食蘖，有终身之忧，无一日之患，俱泻血诚，崇其□□，兴言成应，谋事克谐，施礼俨□，乡邑增愧，以大中四年十一月廿八日礼也。龙剑合而天地终，鸾镜闭而寒暑谢。茔势也：东南两地，枕淇水而通津；西有长冲，应九达之阡陌，北近镇关，距城池之峙堞。此西胜之殊地，居一带之龙腹，栽松植梓，永固长秋焉。
时人议曰：魏氏之子，□济曾□乎？恐田成碧海，水变青山，刊石立铭，田旌泉户。其词曰：
猗欤府君，济济跄跄，神容凛凛，风骨堂堂。荆山玉彩，酆城剑光，用之则行，舍之则藏。道高马□，艺掩曹王，陆家誉美，荀氏称长。谁谓祸生，川逝难量，身虽已殁，名乃唯扬。肃肃夫人，百行规矩，幼为女师，□□□□。何灾不□，进药□□，玉坠穷泉，珠沉厚土。哀哉令子，□泪如雨，汤□□□，□□□□。□□穴兮，□二□；□□□兮，事终万古。
（录自《隋唐五代墓志汇编》河北卷第一册）
№大中０２９
【盖】
失。
【志文】
唐故河中衙前兵马使朱府君合墓志铭并序儒林郎前太常寺协律郎郑＊撰府君讳清□子明枝本陶唐，因名受氏，其後奕叶万□□□流辉，作王室之藩篱，保阃外之雄土，为辅为弼，继有其人：拔虽则鲁国称奇，析槛则汉朝为美。
大□大节，盖出公门，略而言之，不可具载。曾祖讳渐，皇定州唐县丞；祖讳离，皇正议大夫、检校户部郎中、昭义行军司马、魏相等州刺史；列考讳□，皇尚衣奉御；皆以令德，名著当时。公性本深沉，式量弘远，贞方干立，霜雪不屈於寒松；栖心不群，烟霭无侵於皓月。年既方壮，德伏朋从，习武不贵穿杨，勤学无惭积雪。挺然自负，美称充闾。果遇见知，受职中武军，以旌能也。不三五年，改受河中衙前兵马使。公忿气冲激，常恨受指於人，层层於下位，扁舟之志，其在兹乎？遂弃职徙家於邺，放情谷□，垂钓溪，甘原宪之贫，乐颜子之道，留心老氏，知命周书。廿年间，行藏自得。岂期梁木斯坏，人之分欤？公寝疾，大中十年二月七日殁於私第，享年八十。夫人陶氏，即越大夫子皮之後。夫人□识温恭，秉操以德，俭家宜室，淑於六亲，开睢之节再明，曹大家之风复美。上天□亲，唯以德，岂期及辜善人哉。夫人忽缨疾疹，百药治无其徵，先府君六□□及长谢，以大中十年十月十二日於共城县□贤乡皇李村之北原，礼也。有子二人：长曰商，次曰实。长商少习儒墨，抚折名场，词藻璨然，甚有凌霄之势。
以家贫甘□，誉舌亡机，尽孝承颜，甘从小职，加以荼苦泣血，过时既择先□之□，洎用纪陵谷，忝承知养，敢不敬述铭焉。嗟夫哲人，陶唐之系，宗源既长，绳绳之美。余庆不泯，□□□继，生□其德，□□□□，严颜肃肃，家范雍雍，式如金玉，垂胤嗣宗。皇天无亲，唯德是辅，□□□□，□境西流，铭□东土，万古千秋。
（录自《隋唐五代墓志汇编》河南卷第一册）
№大中０３０
【盖】
　唐故夫人吕氏墓志铭
【志文】
唐故夫人吕氏墓志铭并序　翰林待诏朝请大夫行舒州长史上柱国赐绯鱼袋毛伯贞撰并篆侄试左金吾卫兵营参军文广书夫人吕氏，其先望於东平之金乡，今即京兆人也。曾祖讳，祖讳，皆志乐林泉，隐居不仕。烈考讳惠彻，兴县崇节府左果毅都尉，赐绯鱼袋。夫人即果毅第四女也。芳兰狎性，桃李其容，爱自笄，婉＊特异，逮乎出适，窈窕有闻。
於是击归於我洪州都督府司马毛公讳钊为伉俪焉。夫内范聿修，从善专壹。秉班姬之戒，敬以事夫；择孟母之三邻，仁而育子。加以齐眉举案之礼，徒擅□□古人；孝敬舅姑之名，已彰闻於曩日。凡妇工之□能事，夫人莫不备焉。噫乎哉！司马毛公去大和年遽倾逝□也。夫人哀礼遇制，何图积善无凭，忽婴无妄之疾，以大中五年四月二日终於京兆广化里之私第，春秋六十有五。即以其年七月十一日龟筮叶从，迁窆万年县长乐乡之原，近先夫茔侧，礼也。有子三人，咸彰孝敬，长曰向，右金吾街使判官、将仕郎、前守左内率府胄曹参军；次曰克勤，虽公籍有名，未登贵仕；小曰知本，年犹未冠。有女二人长曰适事於内养魏公，次曰娉於东川监军都判官王公。皆祟显之门，名家之子也。至孝等洎遭荼毒，善瘠过哀，敛涕竭情，请述铭记。伯贞幸以夙承先司马仁兄存日，尝沐以亲善见录，备睹嫂之前修。故不揆寡辞，敢扬懿德，於琬琰，用贲幽泉。铭曰：
猗欤夫人，淑德资身。饰容修己，唯善为邻。如莲出水，似镜无尘。祗事贵夫，柔仪不忒。克著家声，名彰内则。岂图赋命，不保延长。华萎露，蝉鬓浸霜。终华於何，长乐之乡。秋风萧飕，陇树苍苍。空余片石，万古称扬。
（录自《隋唐五代墓志汇编》陕西卷第四册）
№大中０３１
【盖】
韩公墓志
【志文】
唐故武成郡韩公夫人傅氏盖墓志铭并序韩氏之迥祖，立汉之功，自荡其威，助彭城而灭楚，公即韩氏之苗裔也。公讳坚，修於君子之道，久慕其名，惟乐幽川之养性，刚柔两备，文武双明，量纳於江海，乡闾之众，实乃为之称哲。奈何上天之不，殂此贤哉！不幸以大中五年正月廿九日终於魏府元城县孝义乡西傅村封固疃之私第，享年八十有九。夫人傅氏，性禀於曹氏之女，在家事父，出事从夫。何图星之频堕，落於屏帷，宝镜双沉，殁於冥路。夫人不幸先公而殪，享年八十一。公有子二人：孟曰茂诚，仲曰茂林，祷天号地，痛割五情，骨肉居摧，伤於心髓，躬□束行，□□睑下；常□之泪，永别辰参，长离暮日，挹恨空庭，邻之寂寞。哀子茂诚、茂林等，生事之以礼，死葬之礼，卜得良晨吉日，遂□於大中六年岁次壬申二月戊戌朔五日去而殡於封固瞳东南贰伯步，即安厝之，礼也。恐後年移改易，山川时变，日月陵迁，故刊石於铭，将为不朽，用之後记。其贤哲之公，命奄清风，魂归逝水，魄丧泉宫。日之无□，月影蒙胧，自丧其贤，祥草潜峰。夫人傅氏，落在冥空，幽幽歧路，悄悄灵通。孤坟萧萧，墓对荒中，永葬田野，天地为同。
（录自《隋唐五代墓志汇编》河北卷第一册）
№大中０３２
【盖】
失。
【志文】
唐郑氏殇女权葬墓记荥阳氏殇女，幼名三清，左监门兵曹则之之孙，婺州金华县丞申之曾孙。其女敏而惠，柔而和，进退有度，动静有节，必谓宜其家而成於他门。呜呼！苗而不秀，因遘疾而不起，至九岁而终，时大中六年夏六月丁未，殁於文城郡之官舍。
後凡一十九日，权於长姊之墓右，近外氏先祖茔也。我家松柏在平阴，岁时拘忌，未卜归兆矣。父慈州刺史倚记。
（录自《洛阳出土历代墓志辑绳》）
№大中０３３
【盖】
失。
【志文】
唐故高阳许府君墓志铭并序　　会稽锺离衮述府君讳贽，字执中，其先高阳人；派分之後，今为润州丹徒县人也。晋汉齐梁，乃至隋唐间，继有名士，冠爵禄礻失，备详於家谍，此略而不书。曾祖　　　，祖□　，父讳方，皆高尚道迹，乐于丘园，终而不仕，府君即处士长子也。
夙承礼训，德茂名扬，幼乃歧疑于常流，长乃纪纲于时辈。书义或仁信之□，行为楷模，动而可则。谓天福善，傅终永龄，何期遘疾，乐石不救，以大中六年七月十日终于望幸乡之私第，享年四。府君凡四娶良偶，初徐氏，生男一人，名元宗；次王氏，生女一人，名傅娘；次■朱氏，育女一人，名定娘。不幸三夫人先府君之终。其继范氏，夙雍妇道，克谐内仪，试女训男，义方德□备矣。嗟乎！府君生有归於德，善有归於终，何期□及中寿而生殒零。以其年闰七月三日，将窆於万春乡阿育王山北原，礼也。恐山谷更圮，代谢时移，命衮为铭，以志於墓。
不敢多让，乃述之。铭曰：
月华清兮松岗秋，露明泫兮风修修；良久奄兮归蒿里，孤坟屹兮立荒丘；泉门兮期何幽？琢贞石兮垂嘉休。
（录自《隋唐五代墓志汇编》江苏山东卷第一册）
№大中０３４
【盖】
失。
【志文】
唐故张夫人墓志铭并序夫人张氏，其先令望清河人也。□及笄，□适事谯郡曹氏之室。曾祖讳光，祖讳和，父讳华。不幸会昌五年十二月廿四日奄殁於世，时年五十有五。夫人□居岁久，蓬首□□，训□笄□□□至而立。呜呼！子□□其□养慈亲，不永龄年，於大中六年八月十日，＊於扬州扬子县风亭之里。男曰师侃，聘扶风马氏；女适彭城刘氏，幼仍在室。夫人春秋五十有九，以其年九月重阳之辰，合当坊敦□之原，礼也。铭曰：
二剑兮同匣，双鸾兮共□，泉户兮永夜，千秋兮□□。
（录自《隋唐五代墓志汇编》江苏山东卷第一册）
№大中０３５
【盖】
失。
【志文】
唐故振武麟胜等州监军使给事郎行内侍省内仆局丞员外置同正员上柱国赐绯鱼袋武威郡孟公府君墓志铭并序府君大夫讳秀荣，鲁桓公子仲孙之胤也。家以书剑名闻。卓哉鲁公苗裔，伯诸仲子，劲皆中礼，言必依经。善倪宽之强学，守晏婴之清俭。幼习诗礼之教，夙彰忠孝之名。曾祖讳恪，高道不仕；祖讳光礼，皇任襄州别□□敕判官、朝散大夫、行内侍省内谒者监、赐绿员外置同正员、上柱国。贞元十二年九月廿日，授甲头骆介励故事。周盈於内庭，□勋纪烈於淮楚。大夫元和三年正月六日授凤翔府仇将军小判官、上轻车都尉；宝历三年正月十七日，赐绿充东头承旨、上骑都尉；大和二年正月廿六日，又转阶授将仕郎、行内侍省掖庭局宫教博士、员外置同正员；大和四年十一月廿六日，转阶登仕郎，行内侍省掖庭局宫教博士、员外置同正员、上柱国。大和八年八月卅日，从承旨赐绯鱼袋、充东头高班；九年正月十日，除东头法曲使；开成二年二月十日，又除含光使；三年十月卅日，除湖南都团练兵马监军使、文林郎、行内侍省内仆局丞、员外置同正员、上柱国、赐绯鱼袋；劳谦自牧，诲人不倦。会昌三年正月六日，从湖南监军，着蕃高班；其年正月八日，除左神策军护军中尉判官、兼左街功德使判官；四年十二月廿六日，左神策军都判官，除武德副使。五年九月七日，为王妃连累，贬在东都恭陵，已夺朱绂。六年四月廿七日，奉恩命，追赐绿，在南衙。大中元年正月三日，除内养。历天墀而接武，守紫闼之劳效，绵历东西，奉诏南北。大中元年十二月三日，赐绯鱼袋，着番高班。当年四月十二日，从殿前高班，除授营幕使、承奉郎、行内侍省内仆局丞、员外置同正员、上柱国、赐绯鱼袋；三年四月十日，除授振武麟胜等州监军。历官十政，授诏八封。武经早立效於禁闱，久承荣於内台。动多忠益，诚保谦光，三端自备，六艺全幽，江山秀气，河岳扰游，委任方隅，归总留务。元戎情同伯仲，宴语□赏不时。三年冰日，风猷树於藩□，功利不终夷夏。给事崇勋，柱国美谥。践历六朝，始终壹致。寒暑生疾，绵连□秋，有加□瘳，救药之术，于何不周。大中六年正月十九日，薨任於振武馆舍，享年六十有八。其年十一月十日，卜葬於京兆府万年县川乡北姚村□□里。夫人丹阳纪氏，光禄大夫之後，温柔懿美，淑顺妇容，四德流芳，三从作则，执心恭谦，节行不亏。呜呼！摧伤风树之悲，痛结陇云之断。公有四子，长子再丰，中散大夫、行内侍省内府局令、上柱国、东都总监判官。次子公今，今振武等州节度同正兵马使、银青光禄大夫、检校太子宾客、上柱国，於家有孝，於国有忠，饰身文学，妙略韬钤，振武爪牙，军前师傅。次子骁骑尉公楚，充高班小判官。次子骁骑尉公浩，充仗内曹院。女廿一娘，先仪内则，意范无疋，哀号擗踊，杖而能起，悉禀义方之训，闻诗闻礼，孝让修身，蒙护丧事，泣涕过毁，涂刍设路，厚□有期。
圣人之礼道备矣，孝子之事亲终矣。恐陵谷变移，水泛山颓，纪石之阙，藏其於不朽，乃为铭曰：
武威郡望凉，都归松柏行。潺听幽水，叠嶂有风光。凤栖东去近，灞＊足山岗。移嗟冥寞後，哀向陇云长。薤露殷勤送，家肥岁月良。平原好处所，永与子孙昌。
（西安碑林藏石）
№大中０３６
【盖】
　　失。
【志文】
唐故夫人刘氏墓志铭并序乡贡进土崔愿撰夫人三代，高道不士，皆风流如雅，节行尽忠。夫正议大夫行内侍省宫闱局令员外置同正员上柱国赐绯鱼袋王怡政，家以书剑名闻。卓哉守晏婴之清俭。幼习诗礼之教，风彰忠孝之名。夫人彭城郡刘氏，皆承汉代之後。温柔懿美，淑顺妇容，四德流芳，三从作则，执心恭谨，节行不亏。呜呼！摧伤风树之悲，痛结陇云之断。夫人寒暑生疾，绵连徂秋，有无瘳救药之术，于何不周。大中六年十二月二日，终於长安永昌里之私第，享龄五十有二。已七年正月十八日，卜葬於京兆府万年县白鹿原川乡上傅村，礼也。有子三人，长曰景宣，承奉郎行内侍省宫教博事员外置同正员；次曰景；幼曰景厚；孙复本、始从、楚，皆於家有孝，於国有忠。饰身文学，妙略风儒。内则意范无疋，哀号擗踊。杖而能起。悉禀义方之训，读书让礼，孝让修具，恭护丧事，泣涕过毁，涂刍设路，厚夜有期，人之道从，孝子之事亲终矣。恐陵谷变移，水泛山颓，纪石之厥臧其於不朽。乃为铭曰：
彭城郡望长，却归松柏行。潺听幽水，叠嶂有风光。凤栖东去迎，灞＊足山岗。倏嗟冥寞後，□向陇云长。薤露殷勤送，家肥岁月长。平原好处所，卜与子孙昌。
（录自《隋唐五代墓志汇编》陕西卷第二册）
№大中０３７
【盖】
失。
【志文】
郑氏夫人权厝墓志铭并序夫登仕郎守河南府颍阳县丞摄洛阳县尉李君夏述呜呼我夫人郑氏，荥阳人，武庄之後，衣冠甲族，礼教盛门，容形六姻，备美四德。曾祖慈；祖具瞻，秘书丞；外舅尚书驾部员外郎□第二女，姑臧李氏之出也。君夏与外舅中外重叠，夙承恩念，会昌岁杪，微宦在京，间隔累年，偶获拜觐，询以婚娶，因赐采录。时以京官秩满，□左右下□阙，力不遂心。後三年，外舅宰河南，专候起居，旧意不替。□□万计，得遂初心。旋以常调授颍阳丞。
夫人因外舅擢拜台院，自洛侍从之京师。其年秋，以尊长寝膳不宁，难自造请。
外舅通悉，遣夫人爱弟送至颖阳，方喜同奉汤药，不逾旬朔，四体不安，旧染□疮，又重发动。太夫人将领人洛寻医。自冬及春，疾乃变易，体渐羸瘠，医巫少效。至於夏初，弥觉沉痼，以大中七年四月廿九日，捐馆於东都时雍里，享年廿四。其为人也，贞顺听从，柔而不妒。余有别出儿女四人。夫人视之爱子如也。
慈和温惠，如赵姬之心；孝奉姑章，有女柔之德。虽婴疾日久，而孝敬不渝。叹浮生之若流，恨不展其妇道。尊长伤念，小娘哀摧，阖门悲酸，触目增感。夫人叔父节镇壶关，追念缠绵，信使相继。君夏先茔在郑州荥泽县故荥阳城西。伏缘黑方在东，事恐非便，尊幼商量，未可归。其年七月十七日，备礼权厝於洛城东北十八里清风乡高村营之兆，礼也。呜呼！绝弦於振响之间，碎翼於和鸣之下，万事萧索，哀愤何言？聊叙□□，以记年月。铭曰：
峨峨盛德，如月高悬，奉事姑章，孝敬能全。六姻推仰，九族称贤，仁而复惠，胡不永年？黑方在东，归未便，洛城东北，宅兆从权。既封既树，愁云惨然，抚棺长恸，永诀终天。何辜於天，歼我令妇，和鸣婉变，才更寒暑。风激兰膏，霜摧玉树，明月堕地，逝川东注。已而已而，终天无归，泪尽继血，心摧气羸。事出意外，夭枉何期？叹迅速如电影，痛懿德之难追。
（录自《洛阳出土历代墓志辑绳》）
№大中０３８
【盖】
故清河郡张府君墓志
【志文】
清河郡张府君墓志铭并序乡贡进士李元度撰□铭志之兴，起於中古，书之贞石，彰不朽也。府君称□□。先祖讳＊倩，考讳□讳，皆标望风云之土，信义之道，为时所称。府君早握璋，长宗敬爱，志度详ê，识见冲旷。至於壮岁，投笔军门，武艺当戎，久曾破敌。晚年退迹，却咏闲居，浩然襟怀，自乐情性。呜呼！白日西沉，黄河东注，逝川易往，浮世难留，大中十三年五月廿二日，终於尚义坊之私第，寿龄七十奇一。令妻王氏，蓬首哀泣，永叹无依。有男一人曰弘，号恸于天，毁瘠骨立。弟名元迪，情多敬爱，恭顺仁兄，嗟荆花半雕，片萼先堕。贤生刘让，仁孝外家，渭阳之望逾深，痛舅氏之徂逝，以其七月二十日，葬於江都县兴宁乡赵墅村，礼也。於是选厚地，卜青乌，回抱蜀岗，四植松贾。一空坟珑，千秋夜台，刻石叙铭，以纪年代。
词曰：
清河府君，世业不泯，六代相韩，三台翼晋。风鉴＊朗，英迈逾紧，情多泛爱，性唯聪ê。奄忽夜台，梁木中殒，室家号哭，继泪以血。佳城，千秋永别，萧萧松贾，空惨烟月。元买地一段，东西壹拾步，南北壹十伍步，当价钱肆贯文。地主李知权，同卖人李知柔，同卖人母许七娘，保人孙满、夏达。
（周绍良藏拓本　扬州博物馆藏石）
№大中０３９
【盖】
失。
【志文】
唐故天平军左厢营田兵马使银青光禄大夫检校太子宾客上柱国郑公墓志朝请郎试太子舍人康齐思撰公讳恭楚，字君武，其先周厉王之苗裔。厉王之第三子，封为荥阳侯。因□□族，遂有郑氏兴焉。子孙遂承游吉之後。公即後汉司农玄公之胤孙。曾祖神则，皇卫州刺史；祖穆，皇磁州滏阳县令；父晏，皇右率府羽林将军、骑都尉。公即都尉元子。加以器艺纵横，大和初，授使厅副将，未几，擢别敕院官署正十将。
赏罚严明，为督领之最，擢选长材，授经略副使，充右厢营田使。公干有闻，元戎知重，寻改衙前兵马使，充左厢营田使。删削繁弊，改革冗模，故得军兵食足，民称重惠之庥，吏无隐欺，不严面肃。公每巡耕耨，遍以茗粒赈之。谋非昼饼之权，德迈指梅之诈。惜乎公遇疾，请退职聚医，庶几知命。虽位非朝列，亦像悬车。呜呼！公春秋五十有六，以大中七年七月十八日医药无徵，终於□昌县昌福坊之私第。以其年十二月四日，迁卢泉乡黉山里戴阳疃双山南大茔，礼也。夫人彭城刘氏，素禀令仪，委嫔君子，先公而没，有子六人，长曰弘偕，讨击副使、护军衙前判官，次弘，齐州军事押衙、试左武卫兵曹参军；三弘威，应孝廉科；季弘侑，护军子弟。公理家训严。四子皆仁义修整，德□宗族。有弘侃、弘受，并先公而亡。长女适赵氏。次女巧娘子，年未笄立。何负□孤，痛矣哉！恐年代深远，陵谷变移。长子弘偕，哀极孝思，痛深泣血，以齐恩言直不谬，遂命纪述盛德，以垂久久之喻。敢不倾勋绩，以副悲□彼郑公，量高氧雄，为仁之秀，作行之宗。有勇有义，早瞻勋庸，为将为帅，军府钦风。昊天不惠，哲人斯终，孤露满室，号叫苍穹。一倒一绝，送彼□隆，神忽往矣，但余规踪。日日云雾，掩伴我公，刊石表葬，千□□融。
（录自《隋唐五代墓志汇编》北京卷第二册）
№大中０４０
【盖】
失。
【志文】
唐故河东郡裴氏故夫人钜鹿郡时氏墓志铭并序　乡贡进土应制科刘ど撰并书及篆盖懿夫百家郡望，四姓为先；天下氏族，莫过裴姓。所以秦晋疋偶，遂适裴氏族焉。夫人性怀贞洁，心靡诡随，廉义只居，恩抚幼犀，寡躬半百，庭训耄年。
不幸大中八年正月十九日终於永兴里之私第，享年七十有二。何期六疾俄侵，三魂忽散，救疗寻医，望眩之瘳除；良吏占蓍，冀离殃而出网。呜呼！夕阳西昧，蟾魄东系。哀子绝浆，孝妇献水。二子号天，孤孙潸涕。竹瓦备陈，涂刍已辨。
长男元庆，季旦兀真，并居家治理，忠孝贞明，奉国恪勤，效诚军器。即以其年二月十一日葬於万年县洪固乡李永村之界也。虑恐代异时移，陵谷变改，乃命微材，纪为铭曰：
呜呼姜母，不尽施妇，风烛难留，春秋非久。落日西驰，逝川东注，人每世而有新，世每人而有故。野每春期必华，草尝朝而□露。叹万古以常然，树千秋之坟墓。窆兹贞石以长存，此铭文以永固。
（录自《隋唐五代墓志汇编》陕西卷第四册）
№大中０４１
【盖】
失。
【志文】
　＊。
唐陈公故荀氏夫人墓志铭并序夫人荀氏，其先颍川郡人也，自晋南渡，居於润州丹徒县人。父讳　，效职辕门。夫人三从有节，四德无亏，闻於乡间。以大中八年三月十二日终於私第，春秋四十有六。有子一人，曰仲文；女一人在室。□哀毁泣血，亲□□叹，□□伤嗟。□以其年四月十六日□□□□郭西万春乡阿育王山西南原□也。恐山谷改移，故刻＊记。铭曰：
嗟乎夫人，四德备身，泉门永，青□□□，□□□□，万□□□。
（录自《隋唐五代墓志汇编》江苏卷）
№大中０４２
【盖】
大唐故王夫人墓志铭
【志文】
唐故太原郡王夫人墓志铭并序　　　乡贡进士刘玄休撰　王氏之先祖，太原郡人也。曾祖庆，列于行□□□任内□□赐紫金鱼袋充教坊使曰盈之爱女也。天降生质，地□芳□，□淑时闻，适娉君子。有将仕郎行内侍省掖庭局宫教博士员外置同正员上柱国梁公备礼之婚焉。贵夫侍帝，累渥宠荣，气叶风云，量吞江海。趋宸极於九霄之上，□□□於七曜之间。青琐近臣，斯亦鲜矣。故夫人氟重坤□，容包巽□。德丽班史，风高孟门。关雎之化佳焉，葛ぱ之□美矣。有子三人：长曰仲宣，次曰仲侔，次日仲戡，皆有典有文，德以名家。
因心之孝既彰，攀慕之情罔极。有爱女一人，适娉王氏之门。习礼成规，陈诗作赋。所谓□山□□□风雨□□□。寝疾兰闺，膏肓渐痼。名□相次，药气盈尝。
复□晨昏□花怯□□谢，修短□常，幽显难测。韶光澹□而花忽。□乐几何，梧桐半折。□龄卅有九，时大中八年四月七日，终於大宁里之私第。至孝等□□暮云，泪洒高柴之血。望断日月，痛深□子之悲。青乌□翔，宅兆方启，以其年五月一日乙酉葬於京兆府万年县川，乡上傅村观台里，先茔之礼也。□愁广□，雾惨荒郊，野吹悲风，草垂泣露。□□□□□於东□，月镜落於西山。逝水滔滔，人亡地古。铭曰：
去留永诀兮，海变苍山。冥冥长夜兮，蒿里黄泉。日□凄凉兮，夫人逝矣。
松柏惨澹兮，孤坟凄然。
荥阳潘引刻字（录自《隋唐五代墓志汇编》陕西卷第二册）
№大中０４３
【盖】
失。
【志文】
唐故清河张夫人墓志铭并序琅耶王弘中撰故夫人今为清河人也。父信，故沧州节度副兵马使，即信之女也。家承国门，□□□而无惭所□。呜呼！以大中八年六月十六日寝疾，终於齐州招贤坊之私第，享年六十。同年四月六日，亡新妇陇西李氏先终，春秋卅九。有儿女四人，并总幼稚，亦以同年同月廿六日葬於夫人阈内，同备窀穸。是时齐举。夫人有子一人，曰玄允，齐州押衙。玄号奉丧事，即以其年七月廿六日葬於州西历城县之西乡源也。弘中以宗□之□，□直笔，故请为铭，铭曰：
淮水汤汤兮佳兆□流，将家□叶兮龙韬可修。窀穸之岁兮一元将周，令子永思兮泣血穷秋。新坟奄忽兮万古空愁，望山在日兮烟云悠悠。
（录自《隋唐五代墓志汇编》江苏山东卷第一册）
№大中０４４
【盖】
大唐契府君墓志铭
【志文】
唐故银青光禄大夫检校左散骑常侍兼安北都护御史大夫充振武麟胜等军□□度观察处置蕃落兼权□度支河东振武营田等使上柱国□海县开国侯食邑五百户契府君墓志铭并叙朝议大夫守京兆尹上柱国赐紫金鱼袋柳喜撰公讳通，字周物，姓契氏。其族系源流，载在国史。五代祖讳何力，在贞观初，齿尚幼，率部落千□□效＊内附。太宗嘉之，授左领军将军。
後以征讨有劳，尚临洮县主，为葱岭道副大总管，忠□义勇，存乎本传。时有司修蓬莱宫，树以白杨。烈公吟古诗以讽主事者，喻其□立，命代□之。其敏识精裁，为时所推。曾祖讳峰，皇云麾将军、左武卫大将军、袭武威郡公，赠武威郡太守。祖讳嘉宾，皇云麾将军、左金吾卫大将军、□卢州郡太守、袭凉国公、食邑三千产，赠凉州都督。父讳漪，皇持节都督胜州诸军事胜州刺史，充本州押蕃落义勇军等使，□侍御史赠鸿胪卿。公少习韬钤，闲练军志，以气义自任，而齐之以冲和，推诚於人，有善不伐，始效职於单于府，即居上介，仍检校秘书监兼监察御史、都督贺兰府事，後以□□著，迁都押衙、马步都知兵马使官、兼殿中，封北海郡开国侯，食邑五百户。次授东受降城使，知国子祭酒。後历胜、蔚、仪、丹四郡守。所至千里，大布六条，皆多襦之谣，无谢龚黄之理。其＊隐求慝之心，勤勤然如不及。暨升朝序，因拜右卫将军兼御史中丞、宣谕突厥使。时部落＊贰，不安土疆，边帅莫能怀柔，朝廷虑其侵轶。上命公以招抚之。至则公喻以朝旨，制其野心，如风之偃草，身之使臂，火未改木，虏还故居。功成上闻，授左金吾卫将军。未几，又以突厥惊扰，重令□□□□，复命之日，上念其勤劳忠尽，当报以好爵，用示宠光，乃授左貂，仍加大宪，遽转大将军，充街使。分宵警夜，严卫皇居，统骑执金，荣当环列。上以公备详边事，尽得戎心，遂授振武、麟、胜等州节度观察处置等使，仍加度支河东振武营田使。宠遇既隆，委寄斯极。
公抚绥士马，葺理疲羸，对食忘冫食，当宵忘寝。不使己以害物，每推公以律人。
时称边亦既苏息。无何，腠理生疾，风烛兴悲。以大中八年八月九日奄捐官舍，春秋七十。呜呼哀哉！公娶庐江何氏。夫人之世，累服缨冕，先公弃世，凡九年。
长男公文，任银青光禄大夫、前鄂王府司马、兼监察御史。次男公应，前河东节度押衙、左骁雄兵马使、银青光禄大夫、检校太子宾客、兼监察御史。次男公瑜，前灵武节度押衙、决胜六将、都知兵马使、银青光禄大夫、检校太子宾客。次男公武，前沧州节度押衙、银青光禄大夫、检校太子宾客。次男公约，前宁节度押衙、银青光禄大夫、检校太子宾客。次男公绶，前河中衙前兵马使、银青光禄大夫、检校太子宾客。次男公е皆习武尚义，不坠弓裘，□孝□恭，克绍堂构。
女六人，并已从人，尽获良配。公文以喜尝副公衔命，熟□公望，实以日月有期，须有铭志，泣血触地，来请撰文。辞既不从，乃为铭曰：
忠臣□胄，命代茂器，闻礼敦诗，戴仁抱义。累服戎职，屡佩郡符，升朝鸣玉，受诏卫□□拥旌幄，远绥边鄙，七萃既和，百姓方理，昊天不惠，梁木遽毁，隙驷莫留，□鸣斯止。阴山色愁，□鼓声死，井邑辍□，旗亭罢市。苍苍新植，郁郁新阡，公居於是，永矣千年。
度支推官徵事郎试大理评事李衮书（录自《隋唐五代墓志汇编》陕西卷第二册）
№大中０４５
【盖】
　唐故陇西李夫人墓志
【志文】
唐朝议郎汉州什邡县令京兆田行源亡室陇西李氏墓志铭并叙稽乎清浊气分，阴阳定位，是生男女，爰立室家。人伦犹是以正，文才□而克彰。自家刑国，唯忠与孝，在乎妇道母仪，肃雍成化。苟易斯道，乱是用长。
所以诗称姜原、大姒，周道以兴；传美孟母、敬姜，家资是理。辅佐之本，风化之先，莫不由此。其道明矣。夫人渤海王房，皇族支胤，生自德门。曾祖仙舟，都水使者，妣卫氏。祖瓒，太仆卿，妣卢氏。父暄，戎、泸二州刺史，妣姜氏。
外祖邑庆，赞善大夫。舅沔，历剌普、简二郡。外老舅杨公绾，国朝贤相，光载青史。夫人即笄，归於我。温恭禀乎正性，仪范可为礼法。敬养舅姑，供承祭祀。
奉苹藻之荐，盥洁是佳；孰丝之勤，朝夕罔倦。亲姻和睦，长幼无遗，斋庄自持，家道以正，妇德无亏，柔顺三纪。呜呼！天不＊遗，仁而殒逝，以大中八年四月三日享年六十二，终於什邡官舍。儿女七人长男重，季曰厚，皆服膺儒术，克修词赋，乡荐称美，训育所加。三女从人，皆有微宦。二人年幼，敬修祀事。
咸茹毒饮血，哀礼过常。行源远宦羁孤，难为躬往，令男重护丧以归。以其年十一月二十五日窆於长安县永寿乡毕原，礼也。□书令德，亦无愧词。乃刊石立志，庶音徽不沫。铭曰：
彼美夫人，实有懿德，庄肃自持，礼容无忒。均养七子兮＊鸠是式，如宾之敬兮和鸾在阈，享年不永兮天道何惑？中寿厥□□□□□。终南陇阜，佳气葱郁，卜宅於兹，归我□□。□□□□，□□保吉，同穴他龄，精魂靡隔。
（录自《隋唐五代墓志汇编》陕西卷第四册）
№大中０４６
【盖】
大唐故路府君墓志铭
【志文】
唐故文林郎使持节峰州诸军事权知峰州刺史路公墓志铭并序内弟乡贡进士李温撰有唐文林郎使持节峰州诸军事权知峰州刺史路公，温之□兄也。温□先君子皇任卫尉卿，□□□二镇，即公之亲舅也。公少丁不造，□长至於外家。洎乎成立，修身士行，靡不备叶。公家傅儒素，门为士族，而乃著於海内，此不具载也。
公讳全交。王父讳恒，皇任朝散大夫华州郑县令上柱国。曾祖讳南金，皇任滁州清流县令。父讳□，皇任右卫兵曹参军事□□等州节度巡官。公昔为龆龀，则不好弄，耽□诗书，游泳砚墨。道德可以饰身，□明可以莅事。守侍官业，尤振能名，恭慎恪勤，一心无怠。释褐奉授丰州大都督府仓曹参军。亦能恭守曹务，果□政绩。秩满，调任泗州宿□县丞。职当州贰，尤难其人。公乃裨助邑长，化□□里。黎氓畏爱，闾里歌谣。公有业於平阳。考终，退居□伏，恬然辟处，安贫率道，荣进息心。不乐走於尘坌，干谒於公卿。门馆趋媚，□时是非□臻□胸臆，爵禄不□於方寸，不谋之高尚昔矣。又如□移数岁，有知己□出而命官，□授慈州吕乡县令。清道廉简，□□□□。考秩将终，余之季兄□郡文感亦公之外弟也。
备知公□善政，合境传闻。不□□皆授代後。季兄领镇□□思其公之□楷，飞章上闻，奏授峰州刺史。素蕴材术，方期共□。公衔命赴阙，跋涉水陆，寒暑生疾，不□□而殁，享年五十有八。京师闻人，咸□凄侧。中元□戌□□阳至大中甲戌岁□□□□葬於万年县崇道乡白鹿原，先茔，礼也。公□婚媾，有三子，皆□□□□。长曰□郎，次曰于郎，小曰惠郎。衔哀泣血，实睹孝慈。有二女闰娘，尚在襁褓。公有□□□任京兆富平县主簿。抚育孤幼，念爱□□，每□恩慈，信如我子。□□□负立焉。富平以温中外之属，铭纪石，实不□□荒芜，遂恭承旨命，赞扬德休，未尽缕。铭曰：
猗欤路公，道德无穷。怀恩怀义，有孝有忠。身备六艺，学富三冬，俄尔薄逝，魂之□□。昔佩铜章，新授符印，风烛旋□，□业□□。海隅而殁，帝乡归殡，□□禄□，□□□□。
（录自《隋唐五代墓志汇编》陕西卷第二册）
№大中０４７
【盖】
　　失。
【志文】
大唐故飞龙洛苑判官登仕郎试左金吾卫兵曹参军上柱国吴兴姚府君墓志铭并序陈人张彤撰昌黎韩希从书吴兴姚公讳中，本京兆人也。其绪即帝舜之苗裔，历汤、禹、殷、周、汉、魏之代，王公侯伯，流芳不绝，季晋宋武之际，秦王讳苌，即公之近祖也。公迩缨不曜，高道弃土。三衔爵讳，删而□□。公七岁授诗礼於师，十五阅文词於友，博知广识，僚侣不及也。弱冠濯缨，当年显秩，辟之为椽，咸议得人。历二十年，风教益著。夫人范氏。有子四人：长曰宣略，次曰宣畛，次曰宣畦，幼曰宣□。
於乎！夭折良木。至大中八年末秋三日，暴疾终於洛牧公田之私第，享年五十有五。文武伤叹，路行咨嗟，远近闻之，如丧子产。沐恩者感怀其惠，钦德者仰慕其风。即以九年二月十七日归葬於邙山之阳，拊先茔之礼也。乃为铭曰：
礼乐兼身，刚柔克备，恭恭仕节，璋同□。弱冠濯缨，芳年显位，佯佯令问，殁而□□。
（录自《洛阳出土历代墓志辑绳》）
№大中０４８
【盖】
清河郡张府君夫人武威郡石氏墓志铭
【志文】
唐故清河郡张府君夫人武威郡石氏墓志铭并序夫大道兴废，运数有期。万物致乎盛衰，日月有乎盈缩，乃天地之常度，况人伦生殁者哉！爰有清河张公，即黄石公之胤绪也。公讳怀清。皇父希进公，夙从戎伍，名列上军，孝悌承家，芳兰垂嗣。辕门仰德，闾里推仁。自元和中，因王事从边，沉殇矢石。时稚子公勉，未分怀抱，孀幼何依。夫人石氏，年华尚早，治行才成，方施令淑之仪，忽坠双鸾之影。乃守贞姿於松竹，四序难侵；立节行於遗魂，星霜不变。孤养嗣子，教之以义方，抚之以慈爱，至於成立，道行果全，备忠信於乡闾，标三端於上府，位列使宅亲军，辅□旌幢之肘腋。今至孝公勉者也。奈何夫人不保甘膳，忽染沉疾，以倾背於大中七祀八月五日，享年八十。今故新圹於九原，备周仪於阡陌，招府君之遗魂，同处窀穸，冀其永安。以大中九年岁次乙亥二月庚戌朔廿三日壬申，改卜於县城北百步之原，礼也。呜呼！忠烈成节，行义流名，曷神道之寡识，掩双美於泉庭，魂兮魂兮，孰不悲盈。其铭曰：
神道兮何茫茫，掩蕖琼兮折忠良，弃甘旨兮离北堂，辞白日兮归夜长。
又曰：
凄凄原野，弱弱芳春，花悲露泣，烟淡风匀。憧憧来往，谁不沾巾，掩随泉壤，巨肯同尘。昭昭令德，穆穆无名，输忠赴难，尽节边城。星剑沉没，山岳颓倾，行路远近，减总悲盈。遥奠遐裔，招请遗魂，礼备旌兆，启九原。砂封莹玉，草没兰荪，哀哉哀哉，冥冥衔冤。
其茔地於任初处买准，布午三端，契云九亩，麻田内任拣二亩充，四面并至地主。
（录自《隋唐五代墓志汇编》山西卷第一册）
№大中０４９
【盖】
唐故夏氏夫人墓志铭
【志文】
唐故定州司仓参军东乡府君夫人鲁郡夏氏墓志铭并序前试太常寺郎王撰夫人本姓湛氏，其来远矣。逮至我唐，以字与穆宗皇帝庙讳同，遂奉诏改为夏氏，今为鲁郡人也。夫人其先府君讳真，天资英迈，风仪峻迥，器宇清通，干略宏远，明闲武艺，达识兵机。早岁因游浙左，为廉帅所辟，遂从戎彼地，茂绩昭显於南越，嘉声洋溢乎中国，虽桑贾之雄名，未可俦也。夫人即府君之长女也。温惠成性，徽柔作则，夙承闺训，克备教先，归我仓曹，殆垂四纪。蕴中馈内弼之美，母仪女师二德，奉上以敬，应卑以谦，字孤必仁，训子均义，令妇之道，然而日章矣。仓曹先诸夫人一年而谢，灰心昼哭，礼合庄姜，天忽降疾，百药无验，大中八年十一月廿九日终於华州郑县少华乡东乡之别墅，享年六十三。
有嗣子二人，长曰浼，恭孝仁惠，内外攸称，命之修短，今也云亡。次曰氵利，尝典衙推，职於夏台，亦守官太常录事，哀毁过礼，杖而後起。以明年春二月奉青归於万年县洪固乡李元原。三月庚辰朔五日甲申窆仓曹府君之茔，礼也。
虑人代推移，陵谷迁变，乃刊贞石，以图弗朽。铭曰：
门传庆祚，诞生淑人，克配灵符，君子作嫔。协睦九姻，光华二族，疚疠忽侵，俄随风烛。夕景反照，逝波不回，永辞白日，长处夜台。如慕，迎返如疑，非今所叹，自古所悲。渭水之南，终山之北，葬我夫人，刊石颂德。
（西安碑林藏石）
№大中０５０　
【盖】
　失。
【志文】
唐故处士李府君墓志铭并序　嗣子景祥撰先君讳映，字用映，陇西狄道人也。六代祖太宗皇帝，五代祖吴王恪，高祖成王千里，曾祖天水郡王禧，祖＊国公峒，考成纪县男□。公高尚不仕，□志丘园。大中八年九月廿二日终於梓州，春秋八十有七。夫人太原王氏。有子三人，长曰景叔，幼曰景翱。处女二人。以来年闰四月十八日归先茔宅於太夫人坟之西北隅，从权礼也。饮泣御情，虑为铭曰：
柱史遗留□，玄□仙□。白马将军，赤龙皇帝。枝分叶疏，派别流细。□命乐天，韬光避世。□□□季，□跃助灵。聪颖天授，才业时倾。说□戴席，学□□经。智□封日，辞阶□星。既修乎业，亦进其德。空叹名闻，终嗟命塞。大志渐鸿，□机退＊。贞操自□，□心处默。因依岩薇，放荡园林。泉石养志，松筠赏心。兰朋汗侣，宣苍夜琴。飞觞染翰，园抚歌吟。礼丧其真，天□其志，孟既先倾，仲当後嗣。缅惟祖宗，保其禄位。绍继封袭，以昭不坠。□□在嫡，承家惟良。匪为冢子，胡可袭王。寻亲访保，漂流异乡。荣卫气屋，遐荒瘴毒。疾遘膏盲，命随风烛。屠裂摧绝，哀泣□哭。去殁妻阝川，归经褒谷。落落孤坟，峨峨双关。惨雾朝飞，愁云暮结。恨起残阳，悲生新月。欲播嘉声，贞石不灭。
（西安碑林博物馆藏石）
№大中０５１
【盖】
失。
【志文】
故右神策军押衙朝散大夫襄王府谘议参军上柱国何少直墓志铭并序公讳少直，字子质，陈留郡人也。父惟升，任银青光禄大夫、检校太子宾客、试太常卿、陈留县开国侯，食邑一千户，赐紫金鱼袋。公性惟忠谨，智且好谋，勇冠师徒，气含清律，秉其执直，事於重臣。曾为护军之爪牙，亦作台衡之耳目。
公事右神策军中尉鱼骠骑。役鱼公得罪，公为进状雪之。不惬帝心，乃遭遐谪。
公切极本使之恩，终无悔恨之意。明敕既下，是日出城，别其血族如脱屣矣。初开成元年，徙河南府同轨府折冲，改福王府功曹。品秩清称，人皆共推。美誉出於众流，握发对於宾客。至开成三年丁忧，遂起复，拜右监门卫率府副率。考秩未终，上官知奖，录其前效，特为荐论。至开成五年，拜襄王府谘议。大夫人姜氏，赠天水郡太君。荣庆一门，官居五品。次妻时氏，封钜鹿郡郡君。生荣死哀，无不仰止。公天将不助，大祸忽侵，大中九年五月四日终於长安万年县常乐里。
有男四人：长曰崇美，次曰铎，次曰师度，次曰师牧。有女二人：长女适於杨氏，小女在室，皆号天叩地，触情縻溃。以埏隧欲启，日月有时，望陵树之苍苍，丧车已往；闻薤露之杳杳，窀穸何明。今归葬於万年县龙首乡袁蔺村，取大中九年八月十四日悬窆。虑他时年代将深，陵原迁易，子孙难别，遂命为词。铭曰：
茫茫宇宙兮百年，归葬幽途兮万古。松柏萧索兮长青，夜色风悲兮月苦。道路昏昏兮何极，逝水东流兮不息。泉门一闭兮不开，魂车招复兮归来。
（录自《考古与文物》一九九零年第三期）
№大中０５２
【盖】
唐故天水赵府君墓志
【志文】
巨唐故华山处士天水赵府君墓志铭并序杨通玄撰处士讳进诚，无别字，其先天水人也。造父之後，与秦同祖，封於赵邑，因封为氏。春秋时晋之贤大夫宣子之裔孙。皇考讳兴，奉天定难功臣、上柱国。处士即功臣之长子也，风雅豁达，器宇宏博，文行忠信，不学生知，孝敬谦和，如授天赐，修身以礼让，教子以义方，不习文有儒行之美，不从宦有高洁之风，开ト迎宾，贫济乏，皆可美而志之。先师云：有仁德必得其寿。处士得寿矣，必得其禄。处士屋润矣。谋生之道，足以自安；修短之期，难逭时数。呜呼哀哉！以大中乙亥祀四月廿二日寝疾，终於华阴孝义乡拾级里之别业，享年七十九。夫人太原王氏，周灵王王子晋之後，晋龙骧将军之裔孙。笄冠良疋也。夫人自结缡来归，恪慎明训，礼备榛栗，告虔君姑，妇道彰明，母仪淑顺。上天不惠，积善罹殃。夫人与处士相次终殁，以大中八年五月五日终於拾级里私第，享年七十七。处士生二男二女焉。长男宗庆，年卅九，先於家君一期而殁。次子宗并失怙恃，又丧长兄，瞿瞿皇皇，触目摧绝。长女适於惠氏，送终备仪。次女娉於蒯氏，不幸短命。宗即以乙亥年八月丙申迁於先茔之次，礼也。通玄接处士道义相知，契为交友，寝门之恸，以志贤德。铭曰：
英贤府君，特立不群，淑德夫人，令顺嘉姻，积善无徵，上天不惠，夫人其亡，府君即世。长子既亡，仲子居丧，目泣柴血，□绝曾浆。冯夷古原，太华东岗，马鬣封坟，地久天长。志之琬琰，今古传芳。
（录自《隋唐五代墓志汇编》陕西卷第四册）
№大中０５３
【盖】
唐故天水赵公墓志铭
【志文】
唐故天水赵公墓志铭并序杨通玄撰公名石，字宗庆，其先天水人也。造父之後，与秦同祖，授封於赵，因封氏焉。皇祖讳兴，奉天定难功臣、上柱国。皇考讳进诚，华山处士。公即处士之长子。事亲孝慈，言信行睦，有温良之德，有文雅之风。克绍弓裘，不坠构，义方承训，趋庭闻诗。谦谦然国士之器也。所期仁孝必寿，斑衣养亲，何图积善无徵，降年不永，以大中甲戌祀四月廿日寝疾殁於华阴孝义乡拾级里私第，春秋四十九。公故新妇弘农二杨氏，继娶故新妇渤海吴氏，偕卜同穴而迁。公生二男二女，长子坚，童年也，次子殷，幼岁也。早丧父母，哭无常声。长女适於天水董氏，佳婿哀情，送终以礼。公之令弟宗与幼侄坚、殷，礼备迁葬，即以乙亥年八月丙申陈脯醢之奠，备遣车之仪，迁长兄於先茔之次，礼也。通玄幸以中外亲知，奉季弟言请，慰丧流涕，为文志之。铭曰：
赵公贤良，孝行明光，趋庭闻诗，承训知方。谋家润屋，子道名芳，天其何灾，年盛沦亡。家君哀伤，肝肠断绝，哭子终身，不逾期月。天性道大，怙恃情切，於先茔，昭穆行列。呜呼哀哉！（录自《隋唐五代墓志汇编》陕西卷第四册）
№大中０５４
【盖】
失。
【志文】
唐故青州司户参军韦君夫人柏氏墓铭并序外生前乡贡进士张台撰夫人姓柏氏，讳苕，无字。唐工部尚书季纂五代孙。工部之孙謇为邓州长史。
长史生造，为怀州获嘉令。获嘉先以从事在禄山府，因奏捷召见，言禄山逆状。
明皇怒，坐贬获嘉，时天宝十二载也。及蓟兵起，获嘉屠而柏氏灭。幼子纬良器，年六岁，为人所藏得全。及十四五，乃叹曰：一腐儒何可雪雠耶？因学兵，得司马法。十八从军。相国韩公以军师礼遇。收睢阳，死希烈，功最，封平原郡王。
德宗立禁军，精择元帅，首用平原王为神策大将军。平原王礼贤下士，如韩愈李观辈，旦夕游处门下。平原王婚康氏，今工部郎中复之姑。夫人第四女也。长兄封，进士及第，刺三郡，官至太子宾客。次兄耆，以文学白衣徵为右拾遗，刺二郡，由兵部郎中为谏议。夫人廿二，适京兆韦挺，挺宰相处厚再从弟，一命为青州司户参军，卒。有宾客元舅之铭在。夫人生二女。长女幼卒，次女适今户部郎中李荀。夫人无子，从李氏女居，未几不幸。权窆於河阳县之南。户部佐蜀相，李氏夫人又不幸於成都官舍。临绝遗言，深用为，孝之大欤！孝之大欤！大中十年二月十日户部命其子渭奉外祖母之柩安厝於万年县第五村司户府君之墓，礼也。台六岁，从学外氏，长育於夫人之手，抚寒慰饥，恩顾特厚，故为其铭，鄙而尽哀而不文。铭云：
恭惟懿德，禀孝与慈。仪刑中外，轨范闺闱。乃归令族，长幼所宜。十年和呜，雍雍于飞。良人从知，宦於海湄。忽尔承讣，伶俜无依。哭对寒贾，抚训痴。夫人之生，秋叶之危。半世寒饥，女子有归。安於女氏，天命又违。卜殡邙北，封树依依。孝女之志，同穴是期。帝城之南，少陵之陌，青青长松，韦氏之宅。已矣乎！千载从此隔。
（录自《隋唐五代墓志汇编》陕西卷第四册）
№大中０５５
【盖】
唐故吴兴姚夫人墓铭
【志文】
唐故濮州临濮县令赵郡李公夫人吴兴姚氏墓铭并序从子乡贡进士潜撰并书夫人讳品，□为吴兴□族，有唐中书令梁国文贞公曾侄孙，宗正少卿府君讳元景之□曾孙，汝州司马府君讳算之孙，相州临河县令赠太子右庶子府君之季女也。起居舍人郭公闰之外孙女也，秘书监赠礼部尚书我府君之女弟也。夫人於诸姑中齿最幼，举家锺爱，不与他等。然自龆岁，即若成人，不以娇稚自处。明秀婉悟，进止闲淑。常咏讽歌诗，以自怡恽。□府君，益器怜之。未笄而孤，柴毁天至。既免丧，亲族曾□面者不能识。我府君以夫人贞姿孝行，须择良对，由是赵郡李公以门地才器当是选。亦既庙见，执妇之礼，雅有仪法。所天既殆，处丧得哀礼之□。暨女归他族，男能入仕，皆为人所贤重，曰夫人之慈训也。已而随子官至东鲁，未满岁，苦腰疾，药膳既违，奄至大夜，以大中八年八月十三日，殁於兖州金乡县官舍，享龄六十九。女二人：长适内兄章，遭命不淑，未几而谢。
次适太原郭皋，今见为抚州录事参军。男三人：曰柔、曰知玄，皆不乐仕进，故久未知；名曰，最少，实□姚氏所出也，孝而嗜文，不敢择仕，调辅兖州曲阜尉。既丁大祸，泣血以待吉月，以十年丙子四月一日，号奉青车，发自金乡。
其月廿三日乙未，窆于河南府河南县伊乡中梁村北谷于赵郡茔，礼也。先一年，曲阜外弟走家仆以讣来告，且白遗德懿范，他族所不能详，原兄志之。潜摧恸迫心，既不敢辞，是请哭书贞石，恨不仿佛。铭曰：
氏自吴兴，天於赵郡，生禀端淑，长由贞顺。爱女有归，人钦善训，令子肥家，斯闻益信。福善既爽，神幽莫问，归同藏，千龄共尽。呜呼哀哉！赵郡公先夫人廿九年殁，其铭藏於墓侧，雨不及备礼也；德行咸载於家谍，此不复叙焉。
（录自《隋唐五代墓志汇编》北京大学卷第二册）
№大中０５６
【盖】
周府君墓志铭
【志文】
唐故平州刺史卢龙节度留後周府君墓志铭并序孤子前幽州节度衙前兵马使中散大夫检校太子宾客在中小名蓟郎号绝撰上并书伏览周公歌文武之德，史通成祖考之言，纪赞先勋，代有称作。在中敢诱罢驽，罪抑哀懑，攀图茂实，匪不能文。先公讳，字仲信，其先出於汝南。昔周德衰微，秦封宜臼之子列为汝渎侯，复废邑为汝南部，繇是子孙称周为氏焉。厥後迁徙天下，分为七望。在晋有访，以功为镇西将军。四世至虎，为苻坚徙居河东。其後或居庐江，或留并蒲。公乃世为河中河西人也。八代祖泫明，武德中为安州总管。曾王父讳思仁，右卫长史。王父讳知远，蚤著机略，左仆射代国公表为朔方兵马副使，殉节於京洛之间，赠岐州都督。王考讳道荣，举孝廉，调补左卫兵曹参军，贞元中，南海节度使赵昌表授广州司马，实赴知己之请。公体灵振德，杖信义以高顾，博通群艺，天资辩对。十岁诵孙吴兵书数十万言。弱冠又著长城集十二篇，藏於家。大略集古之名将得时为长城也。元和中，侍中彭城公有重士逾山之量，以缯帛数辈厚致公焉。至则忻然，深契鱼藻之谊，乃授散兵马使。长庆中，司空吴兴公授正兵马使、知都虞候事。吴兴公因列衙广署，命公字焉。独立阶问而大言曰：某久参诸将，及总戎政，唯荷公一人不为过也。时之耆艾莫不倾耸其美。即授节度押衙兼司宾务。大和初，诏讨浮阳公。屡赍胜捷，兼奏其军营进退之度。前後八受赐，皆御服、缯绵、玉带、金卮；四改官，至待御史、国子祭酒、兰陵郡王。文宗尝谓公曰：朕观卿非河塞之间也。朝中卿士，动有千百，□若卿一言抒朕忧计。侍臣者见公，应对无方，相顾披靡而叹服焉。开成中，司徒谒城公以公名重燕州，清衷□厚，乃授节度部押衙。会昌四年，相国清河公授公妫州刺史。居二岁，相团善其成绩，以涿郡要冲，凭公静理，乃授涿州刺史、永泰军营田团练等使。公下车旬日，敦百行因心之化，破民俗忄冀忮之愚。又二年，公以亵务益烦，辞之疾故。乃授平州刺史、卢龙节度留後、柳城军等使。居五年，辽西父老称复尤古仁贤之风。赖其化也。伏以尊履，乖留气序，益尚逍遥之思。又有吏民数百人诣衙东门有借留之请。□代手草尺书，殷勤未许。
公陈乞愈切，志不可窥。不得已，是从其请焉。何图幽明绐善，祸酷潜罹，以□□十年五月廿九日奄锺殃罚於幽都县遵化坊之私第，享龄七十。府公降终始之恩，蹭赙加等。□□□□刘氏。王父讳谦，皇定州新乐县令。王考讳荣公，右神策军步军兵马使兼殿中侍御史。夫人有子□□女二人：长适上谷侯弘实，终安次尉。
次适节度衙前虞候勃海高可度，自归於高，不幸早世。夫人以大和七年先遘凶祸，明年即宫於蓟县高义村之原。公继娶夫人弘农杨氏。王父讳干，安南都护府左厢校练使兼监察御史。夫人有子二人：长名敬中，小字范阳，前节度衙前将；次名弘中，小字头ヌ。女一人；适弘农杨方蠡。夫人肃雍诗礼，有均养孤嗣之德。在中等只禀慈训，迫考日时，茹荼溃肠，抑未毁灭。以其年九月三日，奉迁神驾於先夫人之旧茔。奈何苍降忍，难逾柔日之期；悲箭丛心，将陈罔极之思。血泪交颈，擗面哀号，谨纟由明德。铭曰：
丽德斯皇，道积源长，濯缨挺质，器任圆方。行先忠孝，资为＊，贞正廉明，室唯＊。昔在海濡，有欺玄贷，辩析天心，龙光表赍。□□□化，穆若弥新，惕息奸诈，鼓舞孤贫。历匡十帅，谊贯初终，立言垂范，金□□□。
（录自《文物》一九九二年第九期《北京近年发现的几座唐墓》）
№大中０５７
【盖】
　大唐故刘府君墓志铭
【志文】
唐赵州临城县故刘府君与故李氏夫人合铭□乡贡明经从□□□刘氏之先，起自陶唐之後，而得其姓□丘、彭城、河间、弘农，府君即是三之宗裔。其先公王袭世，冠盖□□，爵隆盛业，绵历岁年，谨记□文不□显。府君皇曾及祖至考，并古今豪杰，寰宇英明，顷因先代宅於河朔，居於斯邑，而立家第，昭穆□荣，已经数世。岁久时深，逦迤□言，并於先茔安厝。□官勋名□□存先铭具载矣，亦不重显。府君讳忠，是三世公□也。□□奉国，孝友成家，在养之时，奉甘棠之美；没世之後，献黼藻之□。温□於家，情非亲□。至大中二年不幸染疾□□□□□医不痊，至此年六月七日终於邑中□歌坊私第，享龄四十有七。夫人李氏等皆问望□家，礼有□义俱□仁哀□蕴仪，不幸□□＊迤沦丧，并□亡年廿十有七载。嗣子二人，长曰仲殷，礼婚王氏；小□仲枋，并恭行孝敬，可继前贤，从下著勤恪之劳，丧侧有哀号之□。绝浆泣血，哀毁过情，惟对灵仪，如负镌刻，今罄家内之资财，备□□不同礼，取大中丙子之岁，庚子月戊申日扶护其灵于县东北二里故茔，礼泉户。恐年深岁远，陵谷更移，灵穴无凭，验之何迹？奉□直词于□之事，以继铭记，刊勒贞石，千载将验。铭云：　府君之柩，夫人之灵，风仪秀异，节志清贞。平□□岁，鸾凤和鸣，岂期今日，同□幽隧。神兮永居长夜，魂兮无时睹明，葬此原兮岗□，高坟万□千秋。
（录自《隋唐五代墓志汇编》河北卷第一册）
№大中０５８
【盖】
张氏墓志
【志文】
夫天之运日月五星峦东□者，盖亦天之常□□□□□□逐源流族裔，起於一房，分派流於遐迩者，亦族之常规。夫人即颛顼氏之远裔，汉丞相之后，二十四世之苗□，累高德□□不群，至於我唐，冠冕相胤。夫人家本清河，因祖远仕□□至肥乡三□□，置其世业，即有数百余载。夫人初笄之祀，归於李氏之当□□□□县人也。夫人大父及考，名与字同，操行清励，器宇深沉，德艺内□，词藻外焕，不贪而为宝，勒学而为禄。夫人即公之第十三女也。少习母训，长修妇功，德班氏之规仪，行谢家之令问。何期忽染觏，药不能救，天损清河之玉，俄归永夜，於大中十九年五月十四日殁於＊内之私第，享年六十一。呜呼！闻者失声，知者不公，恸哭於堂。长同衾枕之欢，忽□鸳鸾之伴。夫人嗣子公贵，□才抱气，文武两全，孝悌之欤，孰不叹。有女一人，适王氏。儿女等俱泣於地，五内分崩，竞怀罔极之心，而有终身之戚。呜呼！以大中十年岁在丙子十二月庚子朔二日辛未，窆於县西南七里尚家庄北，於舅姑大茔之内。其地西连古岳，东接罗城，前顾□□，後瞻牛水。复恐年移代易，谷坏陵。乃勒石为铭。其辞云：
呜呼夫人，门楣之规，几阃之则，霜凋兰□。翳沉玉光，东流茫茫，西山□藏，□□□□。
（录自《隋唐五代墓志汇编》河北卷第一册）
№大中０５９
【盖】
大唐故僧录和尚墓志
【志文】
大唐崇福寺故僧录灵晏墓志并序弟子内供奉讲论兼应制引驾大德彦楚述右街福寿寺内道场讲论大德绍兰书得其时而行，君子也；应其感而见，祥瑞也。右街故赐紫僧录讳灵晏，生圣明之代，绍释氏之教，姓氏南阳也。祖曜，父钅共，并乐道云林，高尚其志，吟咏风月，事罔能拘。和尚童年人道，固原莫违，天然发心，永求剃落，遂为旧崇福寺翻经五部持念翰林待诏检校鸿胪少卿赐紫广济和尚弟子。哲而能睿，一闻澈悟。年十三，讲最胜王经及涅经。师习音云聚，达解者河沙，才聆法音，终坐如渴。贞元十四年，圆大戒品於崇圣寺灵坛矣。首自宪宗，达於大和，献寿累朝，每悦天思。其年法门寺佛中指节骨出见，辅翼迎送，人望所推。开成五祀，护军中尉擢才奏闻录右街僧务兼纪纲寺宇，条而不紊。洎乎大教暂微，坚志无替，再启玄理，又录缁徒，重赐紫衣，两任其首，於戏！月制之岁，羸疾弥加，乃命门人义秀等，令讽诸真言，一夕继响，从暮至晓，听而生叹，一性虽云常住，四大倏然有归。以大中十年岁次丙子庚子之月廿九日寅时自累双足，奄然而逝。即以明年春二月廿二日庚寅迁葬於京兆府长安县龙首乡祁付之原，从众生愿也。义秀等将虞岸谷，刊勒贞珉，洒泪含悲。乃为志曰：
大岳戛云，中有灵神，大国昌运，师德奇仁。幼岁富业，为人所闻，□朝献寿，迎送佛身。重赐紫服，再录僧论，年迈厥疾，顿於一句。自累双足，瞑目莫分，门弟摧恸，号诉难申。风悲古木，水逝长沦，刊於贞石，永记斯文。入内弟子：令楚赐紫身故。元著，义秀，从建，元迥，文藉，洪辨，文会，怀宇，惠直，元智，惠贞，少琮。已下三学弟子。智玄，常清，敬舒，怀章，怀庆，少等。
公素。在俗弟子等。张少存，张宗直，张少贞，尼弟子契因等。
张公武刻字（录自《隋唐五代墓志汇编》陕西卷第四册）
№大中０６０
【盖】
失。
【志文】
唐故襄州节度押衙充左厢马步都虞候银青光禄大夫检校太子宾客兼殿中侍御史上柱国扶风鲁公墓志铭并序公讳美，字里仁，鲁公伯禽之後，子孙以国为姓氏，其望族本自扶风，今为□南人也。祖麟；父荣，试左卫兵曹参军；咸早习经史，略知大旨而已。□尚韬钤，皆为衙门右职，奕廿载德，光而不耀。公即兵曹之长子也。幼而端敏，抱义戴仁，投笔从戎，有远大之志，荏苒和门，四十余载，历职一十有一，凡所践守，皆著课续，为廉使褒异。始主柳营，洎司战马，及居农务，复领攉，藏事驭物，宽猛相济。当职吏怀敬惮，去职人亦见思，诚藩郡之良材也。大中戊辰岁，统兵防边，党项充斥，机谋筹昼，保全城垒，为郡帅甄奖，录功上闻，授殿中侍御史兼本城教练使。辛未岁回戈，廉使叙其勤劳，倚其干办，俾主军府都司，守职七换星霜，立事一贯直道，拊而不挠，公私无滞，同列者皆望而敬之。性本清勤，守约甘於恶衣菲食，祟信释老三教，尝以护持为意。事亲孝，临财＊，抚孤以慈惠，接友以信，让韦之俭，有祭遵之风。数奇不封，同李广之命；苍苍福善，存而勿□，以大中十一年三月二十九日遘疾，卒於南津里之私第，春秋六十有四。
以其年四月十八日，葬於襄阳县汉东乡苏封里之北原，从先茔，礼也。夫人彭城刘氏，先公而殁人，今亦改葬，从鲁人之礼。继室南阳韩氏，承家主祀，温绰柔淑，蓬首痛心，亲属伤悼。有子五人：长曰敬温，将门翘秀，阅礼敦诗，为公侯之爪牙，居军旅之雄职；次曰敬从，曰敬洪，曰敬汶，曰敬复，皆峻爽杰出，天生至性，哀号泣血，毁瘠过礼。柏仁李德玄，与殿中忝姻戚之末，敬温衔哀见请为志，忱其质朴无文，直书其事，以谋追琢。铭曰：
英英鲁君，直道是闻，秉心执德，孤野如云。得丧自是，中立不群，哲能保己，勇必屦军。彼苍者天，胡然隆谷，未运南溟，才及中寿。兆彼新阡，汉东之阜，逝水萦波，□风弱柳。贞石长存兮万斯年，芳音永播兮傅不朽。
（录自《隋唐五代墓志汇编》北京大学卷第二册）
№大中０６１
【盖】
唐故陇两李氏女墓志
【志文】
唐陇西李氏女十七娘墓志铭并序父守河南府陆浑县令胤之撰陇西李氏十七娘，曾祖，皇太原府士曹，祖圩，皇怀州司马；祖妣荥阳郑氏。父胤之，陆潭县令，亲清河崔氏。家承轩冕，世为甲族，备载图谍，可得而详。汝名第娘，即余之元女。所生邢氏，入吾家卅年，恭尽勤敬，终始如一。享年廿四，大中十一年十一月十一日终於东都政平坊路家宅中院，其年十二月廿七日，葬於河南县龙门乡孙村亲妹之茔，从权也。余大和八年登春官第，其冬生汝。故以第字之。生未数月，余入京从职，俄佐华州，未几复佐广州。四年还京，又徙襄阳。住四年，左官卫佐分司，後授万年尉，复参宣武军。二年府罢，归洛阳。自汝襁褓，迨至成长，廿年间，吾南北宦游，绵历万里，辛勤道路，羁苦两京，必自携持，未尝一日离间。汝往广州，即三四岁，南中山水万状，果药千品，奇禽异兽，怪草名花，已能遍识，历历在□。又能洞察是非，尽知情伪，周深敏晤，无与比伦。尤好文籍，善笔。兄弟读诗书，关听闻，莫不记览。当代篇什，名人词藻，皆能手写，动盈箱帙，商较文赋，皆尽妍蚩。刀尺女工，裁缝绣画，不习而妙。吾自中途，即罢忧患，中外累多，常自窘困。汝尚幼稚，未曾介意，慰安吾心，尽忘窘厄之苦，实汝之由。常以荣辱一致，不以得失系怀，真贤人之心，非女子之志。由是使吾锺爱日切。加之孝慈明敏，聪辩温惠，皆自生知。友爱弟妹，恭顺母兄，锺自天性。必谓□大，福寿长年，何图一朝，遽兹夭落？追冤痛毒，胡可胜言！顷余与姊抹弟兄四五院聚居襄州，生侄数十人，长幼数百□，尔未十岁，皆能承侍敬奉，曲尽殷勤。姑叔姊妹所阙，必为陈请，人人满惬，咸爱重焉。尔来家道有无，费用丰俭，悉与筹之，无不得所。咸谓必配贤良，极享富贵。由是选择益难其人，前後亲族求者不少，竟无良敌，遂未克从。近岁属吾穷废，衣食多阙，日期禄秩，共尔欢娱，不幸中疾，方冀痊和，神理不明，忽至大病，当吾穷空，万不如意，终身痛恨，倍切肺肝。是後十日，吾除官，便有禄食，独尔不及。重重悲冤，心摧骨碎。汝次妹十八娘，先九年而殁，以年月未通，未克便归大茔，故权窆於妹之墓侧。兄铁ヌ，弟佐儿、宾儿、朗儿、小朗、ヘ儿已下七人；妹阿越已下四人；皆痛恨悲辛，哀动道路。下感使令，悉行哭失声。
吾之哀伤，叙述失次，聊记年月耳。铭曰：
呜呼！生知至仁，天锺和气，才识绝伦，孝慈难拟。宜寿而昌，宜富而贵，不富不年，曷知其以？悠悠昊天，高不可恃，仁者之寿无徵，福善之言徒尔。良玉不坚，芳兰早坠，愤填胸襟，痛深骨髓。负此哀冤，以永终世。
兄乡贡进士涤书（录自《洛阳出土历代墓志辑绳》）
№大中０６２
【盖】
　失。
【志文】
唐故齐郡史公墓志铭并序岱岳处士孙皑述公讳兴，齐耶人也。其来卫大夫之酋齐矣。书载君子，古之名贤。皇祖讳诠，不仕；父讳清，不仕；公即清之子也。公抱雅之质，长风美之誉，成焉弱冠之年，行业双著。壮立大志，恣於逍遥，或或＊，灌溉园圃，然忝部王理，职守公门，伏事尽忠，用全大节，依仁据德，仁道全名恭守。公方年及七十，忽闲思心放，训诲子孙，释性得终，去留自乐。去大中七年正月廿九日寝疾，终於管城县管城乡怀化里之私第，享龄七十有四。岂其修短有定，生死去留，遇疾膏盲，至於不救。呜呼！薤露朝碎，剑落吴江，嗣子幼孙，泣血屠毒。公先娶南阳张氏八女为夫人。夫人温温其德，汪汪其容，训诲大家之规，<门廷>闱遵李氏之则。何图祸力阴构，遇疾弥留，奄归夜台，人世永别。即以会昌五年八月十七日绛於私第，享年六十四。孝等攀号擗踊，五内分崩。公再娶安定梁氏三女为夫人。
次九年五月三日，次夫人而卒，享年五十七。夫人家美仁孝，德礼无亏，何神之不福，降殃祸於私苦。以大中十一年合神室於州之西南八里齐解之原礼。有子一人曰宗立。文武世善，仁行同芳。有女一人，从适江氏，不幸少夭。公生以质直独立，治善道辅身，安亲扬名，奉上竭力。孝等哀哀父母，生我劬劳，欲报之恩，昊天罔极。遂卜兆定墨，龟筮协从工，货力营心，备力丧事。恐后桑田改变，陵谷连移，勒石书文，乃为词曰：
史氏之先，大夫之裔，善文善武，修诗阅礼。其一。内抱敦雅，外彰孝悌，容止锵锵，威仪济济。其二。皇天无亲，祸毒人仁，飕飕松风，漠漠寒云，孤坟永闭兮日月何数？月吊长天兮千秋万古。
（录自《隋唐五代墓志汇编》河南卷第一册）
№大中０６３
【盖】
大唐故闾府君墓志铭
【志文】
大唐故右神策军护军副使朝散大夫行内侍省掖庭局令员外置同正员上柱国赐紫金鱼袋闾府君墓志铭并序乡贡进土郑晦撰并书翰林侍诏朝散大夫守襄州长史上柱国赐绯鱼袋毛伯贞篆盖公讳知诚，字处谅。先系自齐宣王时为上大夫，其余略而不述。今即京兆人也。曾祖讳章，赠太子洗马；祖讳重光，朝请大夫行内侍省内常侍，赐紫金鱼袋，赠右监门卫将军；烈考讳忠干，授将仕郎，行内侍省掖庭局宫教博士员外置同正员；皆本仁义之德，素有乡党之誉，庆流厥後，垂美於公。公幼而聪辩，长而端雅。礼让生知，气质神假，丝绳愧直，水镜惭清。爱恶罕形於言，喜愠未尝动色。
自从筮仕，颇著能名。大和九年冬十二月，文宗皇帝顾令密近，旋以赐绿，授内侍省掖庭局宫教博士员外置同正员。开成五年三月，公忠贞奉国，恪谨有闻，迁阶登仕郎，加勋上柱国，授内仆局丞。会昌三年，武宗皇帝以公洞达事机，明敏居心，奉诏令讨回鹘，有破虏之功。四年夏五月，特赐朱绂银印，恩拜内园副使。
公每以克俭为心，勤劳无倦。至五年春二月，转承务郎。六年加徵事郎。充营幕使。春三月，拜镇州监军。行新政而日闻端肃，举旧德而人服清明。大中元年夏六月，授宣义郎。三年秋，拜染坊使；俄迁监学士院使。公望高紫禁，位重黄枢。
冬十一月，驾幸於南殿，御笔特赐易名。四年春，加朝散大夫授掖庭局令。七年秋八月，圣旨以公恭勤干略，迁宣徽上院加供奉官。天子思近侍之劳，充平卢军节度监军使。至十年六月入觐，充内坊使，□□翰林院使，仍赐紫绶金章。公才行过人，智谋宏远。十一年春二月，拜右僻仗。冬十月，充右神策军副使。公行本专直，性惟公洁。自周旋中禁，秉是一心。故内外□推，朋友归美。何图遘疾不瘳，以大中十一年十二月有二日终於广化里之私第，春秋六十二。即以十二年二月廿一日龟筮叶从，迁葬於京兆府万年县川乡蛇村之原，礼也。公母太夫人言：吾每顾衰劣，自谓非久，尝亦有望於海，岂期尔自我光。所愿莫从，却见如此。可以为至痛矣。夫人张氏，闺门之内，言不□壶，家风训道，妇德外彰，轨仪礼则，率由慈惠。有子四人：长曰令赏，有文有武，翼赞皇朝。□日月之不遥，披云雾之非晚。次曰令＊，次曰令宿，幼曰令寮。未登贵仕，尚在□庠。有女二人，长游心至道，夙愿出家。法号雅淦。次适杨氏，内柔外直，既孝且仁。洎遭荼毒，毁瘠绝浆，敛涕披情，请述铭志。辞曰：
其生立节，其死垂裕，出赞皇威，入司主务。冕服金章，清心见素，东波既逝，百辉□驻，雾海原野，风悲陇树。刻石遗爱，永播千古。
（录自《隋唐五代墓志汇编》陕西卷第二册）
№大中０６４
【盖】
大唐故田府君墓志铭
【志文】
大唐故朝议大夫检校国子祭酒侍御史兼王府傅琼果二州刺史赐紫金鱼袋雁门郡田府君墓志铭并叙范阳卢纵之撰公讳章，字汉风，雁门郡人也。其先远世西汉征南将军宏之裔也。自後支派相承，源流茂盛，冠冕盖世，名载史册，莫能详述，此略而不书，从简易也。曾祖哲，高道不仕。祖丰，皇太子家令；父广，皇尚衣奉御，赠邓州刺史，累秘书监；并艺学资身，贞固干事，久更吏职，稚有公方。公年始弱冠，幼而知礼，夙承庥＊，早年入仕，解褐授宣州宁国县尉，充教坊使判宫。公处理有方，功勤秉志，迁朝散郎、行左内率府长史、兼左神策军推官。公莅事详明，素闻廉慎，又迁太子左赞善兼澧州司马。公守法精审，奉公绝私。又迁凤翔府功曹参军兼摄司录。考秩未满，政绩有闻。又迁游击将军、守左卫中郎将兼左街副使。公居官余暇，处剧若闲，乃撰益国利人策凡二佰＊余条，上闻天听，除奸去弊，靡不精当。
圣慈观览，深见情理，遂酬公检校国子祭酒、使持都督琼州诸军事兼琼州刺史、充琼管五州招讨使、上柱国，赐紫金鱼袋。在任观风察俗，抚字化人，宽猛得中，临事有断。圣心以琼府遐远，遂授渠州刺史，官勋如故。到郡未几，瑞兽入境，政绩殊等，又迁福王府傅。方俟大振，不幸遘疾，大中十一年十月八日终於京兆府万年县之私第，享龄六十有九。凡曰亲友，孰不涕Д。公堂堂器宇，肃肃仪形，信在言前，行为人表，见会高远，度量弘廓，尝怀倜傥，志不苟且，养民如赤子，嫉恶如仇雠。实人伦之轨范也。呜呼！夫贤如是而不享大名，行如是而寿不永，天可问乎？夫人高平郡程氏，早年殁於京师，有九女五男。长女归於冯翊鱼氏，次女归於太原王氏，以次女归於兰陵萧氏，余稚女小男，年尚冲幼，未闲礼则，方俟嘱配。岂料祸生楚毒，缠绵无所逮。及号天叫地，痛无所依。嗣子绰，守官邛州大邑县尉，趋庭永决，问礼无因，懑绝再三，殆不胜致，罄囊橐敬造功德，竭家产广备丧仪。长辞膝下之荣，永隔终天之别。以大中十二年闰二月廿八日葬於京兆府万年县洪固乡胄贵里东违曲村毕原上，於大茔，礼也。纵之与公有旧，嗣子绰请余为文，惧陵谷之推迁，勒斯铭于泉户。其词曰：
寒松节兮匪彰于木，夜昧之朗兮讵显晨。君之德行兮造次莫陈，余芳不泯兮恩流后入。佳山郁郁兮双阙峨峨，生死异路兮谁复来过。被准礼教兮送居于野，古来达士兮无那此何。问望空存兮音容悄然，皎皎眉目兮在人眼前。永辞白日兮长卧黄泉，夜台一闭兮千季万年。
（录自《隋唐五代墓志汇编》陕西卷第四册）
№大中０６５
【盖】
时府君王氏夫人墓志
【志文】
唐故时府君王氏夫人合墓志铭并序府君讳清，字清，望钜鹿郡也。案唐韵唯良史传，有时苗等氏，即其先也。
自後源流分流，易叶传芳，冠冕联绵，郁为盛矣。祖讳迪，水镜临人，任邢州司马；考讳光，政喧宇宙，为诸治封官。府君卓荦莫奇，调逸云汉，心廓落以虚静，貌昂藏而出群。不乐荣名高上不仕。岂谓天寿不永，彭年有期，春秋六十有八，以太和五年二月十日奄辞人世。夫人王氏，望太原也。素质霜明，美玉温润，曹谢不足比其德，珂母曷可方其贤。享年八十有六，以大中七年二月五日奄归泉路，呼大夏梁折，芙蓉叶凋，先折剑锋，花殒红蕊。嗣子有二：长曰忠信，已沈魂於大夜；次男忠政，敦行孝悌，性直如弦，抚孤幼以情伤，思二亲而泪血。痛父母倾殁，心摧骨惊；恨兄嫂先亡，气殪伤断。阻以岁月未便，精魂散处於泉台。今也日吉时良，先□□此席。於是□产倾家，备崇葬事。以大中十二年四月廿九日□□当庄东北五十步，制斯坟也。遂使双鸾对舞，□□□□，为万古之丘坟，制千秋之兆域。诸亲恸哭，悲□□□，□□送终，哀惨原野。恐年更岁改，海易桑田，事可□□□□□。为词曰：
明明府君，英英不群，郁悖之气，间生异人。夫人王氏，令淑已闻，梅花吐秀，兰叶长春。何负圆穹，祸延二亲，琼姿掩夜，月魄亏轮，悲伤辞旧室，哀痛宿新坟。野云朝作□，孤月夜为邻。
大中十二年四月廿九日记。
（录自《隋唐五代墓志汇编》河北卷第一册）
№大中０６６
【盖】
唐田君故夫人陇西李氏墓志　　　　　　
【志文】
唐北平田君故夫人陇西李氏墓志铭并序武宁军节度掌书记试文馆校书郎姚潜撰夫人讳鹄，字回上，其先陇西人也。曾王父讳叔卿，京兆府金城县尉；王父讳晋，洪州录事参军；烈考讳元，同州白水县令；娶南阳张氏，生二女，夫人则次女也。生有奇姿秀韵，举家锺惜，才离襁褓，便有成人风。及稍长，酷好经史诗笔，虽眠食亦以讽诵。群从每见，恐致劳悴，且以女博士讥之。夫人若不闻，耽味愈笃。泛览贯穿，尽举要义。白水君与张氏夫人日益怜异，亦曲从其好，或者以女工之事宜当习之。夫人曰：是可不甚学而解也。既致思运指，未涉旬，果工於众作，斯乃天赋其才也。洎丁白水君忧，号毁逾节，殆不胜丧。由是懿行孝德，果彰於州里。我北平公再临徐方，值李氏寓家埔上，夫人之闰行得以饱知。
我公因命其季子前沧齐协律宿曰：若齿逾壮矣，我为得良妇，是瑞吾家。使以书币抵埔上。李氏太夫人乐我公之知，喜以承命。亲迎礼，既归於彭门，斯大中十一年冬十一月也。及事舅姑，屏气怡颜，孜孜孝谨，侍膳问安外则以琴书自适，无谄笑，无堕容，造次以古人为法。殆寝疾弥留，便知必离人世，谓其夫曰：死者圣贤不能移，余命将尽於此。子必不得以往者滞念。孤坟宿草之後，则可以访婚淑德，勿使儿女辈久无所恃。又曰：所沉恨者，来子家未再周，舅姑知我厚，不得尽供养之道，以报慈爱，死且不瞑矣。及将革之际，列命诸子，无言而谛视之。以大中十三年五月十九日，竟殁於州宅，享年廿六。尊卑惋恸，有识凄怆。
翌日殡於外馆，逾月卜日，辰得壬寅，协律引青车离大彭，权葬於河南府河南县龙门乡南王村温泉里。用其年七月廿日癸酉申时卒事。夫人生一子字玉同，始二岁；别女三人，男二人。夫人抚鞠无异等。儒籍外亦好释老氏书，静专恬雅，唯以行善为乐。斯又不寿於世，天之报施，久矣其欺也。协律将离徐，泣为潜曰：
亡室将葬，愿铭素行，敢敬以请。余宾吏也，且最通故则，安得以菲才为辞。承命握毫，愧尘懿德。铭曰：
呜呼！锺其贤，戕其年，岂天意然，曷如勿生贤，俾世人不＊於天。晔晔之英兮茫茫下泉，良人悼痛兮戚属悲缠。短折之恨兮自古皆然，荒丘一兮空睹松烟。
田宿书　屈瑗篆额并镌　（录自《洛阳出土历代墓志辑1111》）
№大中０６７
【盖】
　失。
【志文】
唐故曹府君夫人荥阳郑氏墓志铭并序　　　处士王令儒撰夫人郑氏，其先荥阳人也。父讳宪，皇任宿州蕲县尉。谯郡府君讳义，皇不仕，名闻当时。立家之道，闺室为重，前後凡经五娶。荥阳夫人以三从承家，四德无亏，性禀冲和，量怀温雅，不幸沉瘵连绵，委忄，臻极，以大中十二年五月六日殒於北市之私第，享年六十有二。妆奁遽闭，香阁永辞，逝水不回，奄归长夜。具仪卜日，以俟良便。至其年十一月九日，葬於河南县平乐乡杜翟村，先茔，礼也。与府君同域异穴。宋氏有子一人曰源，去大中十年八月三日殁逝。
娶於郭氏，孙男曰统儿，孙女曰贵娘，并年逾冠笄。郑氏男一人曰，娶於王氏。
皆茹荼叩地，瘠毁绝浆，感切风泉，哀缠骨髓。恐川成峻岳，山变洪波，愿克贞珉，庶旌前烈。衔悲见请，窃愧讠叟才，握管抒辞，多惭漏略。铭曰：
易赞坤灵，诗美嫔则，妇道母仪，柔从淑克。行标茂范，德播择邻，事上尽敬，抚下推仁。宜昌百禄，保寿千春，天之不藏，降涡兹辰，悲风垅树，愁云惨烟。窀穸一掩兮千载，松贾苍苍兮万年。
（录自《洛阳出土历代墓志辑绳》）
№大中０６８
【盖】
失。
【志文】
唐故陇西李公墓志铭并序公讳仲绚，其先陇西人也。祖讳萼，皇不仕；考讳实，皇不仕；皆乐道养性，安然自如。公即高人之第二人子。公久事公门，事主谨节，心倾向日，意抱孤松，才欲成鸾，忽染其疾，医不及命，然归泉於大中十二年四月十八日，终於子城内遵善坊之私第，享年四十有八。有子三人：长曰文遂，次曰神许，季曰神赵，皆荼毒血茹，□将灭性。夫人张氏。容毁色伤，思饣盍食之□从，睹孤男而声咽。
以当年十二月十日殡於昌□县驯翟乡元村西一里平原，礼也。虑日月迁移，故勒为铭。词曰：
有德之人，事君与亲，怀忠抱孝，出於常伦。命随风烛，尘埋片玉，□材归泉，孤鸿乃□。
（录自《隋唐五代墓志汇编》河南卷第一册）
№大中０６９
【盖】
失。
【志文】
唐故敦煌郡令狐府君墓志并序公讳怀斌，字全骘，某先敦煌郡，雍州万年县人也。顷因先□□寄居博关，数代相承，簪缨不绝。高祖讳广，皇节度参谋□滑州刺史、虞部员外郎，公方以水镜临人，悦怿以琴书自得。高祖讳彰，皇滑州节度使、检校公部尚书右仆射、辽阳郡王、霍国公；□□盖代，难备叙焉。曾祖讳球，皇滑州鼓角使；大历八年，仆射薨。公□投於魏，任高堂县令□镇遏使；政美临人，清风□扇，□□於地。
祖讳＊，皇王善临□五□□□□□□厉德澡身，行不乏於五伦，友无亏於三益。
父讳庆，耳顺之□□□滴血，日暮思忖，常想参於在前，祭敬无亏，□□□□□本拟慈子荣身，何期身今送子。怅焉怆焉，悲乎！气尽（下泐）以诗书成礼乐之贞。乡闾仰德，郡县称□□□父□下顺弟兄无□□待客常闻东□□□宾，岂期颠凤碎春兰，□陨秋菊，去日何长？来日何促？今陵迁乌咎，□文感□筌恸哭。以大中十二年七月九日终矣私第，亨年廿有五。公有二弟，次曰怀ど，幼曰怀宝，声超远著，德行日彰，推梨南亩，谏土□臾，□家傅□□□外显温良，恭恭礼让，肃肃傅芳。二弟悲泣，孝动於天。以大中十二年十二月卅日安厝於博州武水县移风乡西翟村之原也。其墓□南至金堤北一十里，北至尧堤三里，西至尧堤一里，东至黄河五里。恐其日月深远，谷迁陵移，故立其铭，将为後据。文不近人，敢叙平生之德。其词曰：
江河为重，山海为心。声超远著，客白堂堂。天生□□，德行洋洋。常开东阁，招纳贤良。清□溢盛，天下□□。□育儒至，倏忽沉沦。命□□，松柏孤坟。
□□□字（录自《隋唐五代墓志汇编》江苏山东卷第一册）
№大中０７０
【盖】
　失。
【志文】
唐故前蓟州刺史幽州节度押衙银青光禄大夫检校大子宾客兼侍御史上柱国宋府君夫人蔡氏合墓志铭并序　　从侄登仕郎试泾王府参军文裕撰府君讳再初，字居安，广平郡人也。殷微子之命，後遂氏焉。家谍昭著，略而不书。爰自皇唐，继於□室，奕叶重芳，分枝百代。列相，即府君之九代祖也。位登台铉，荣冠当时。大父，守景州刺史。列考迪，守德州刺史。府君怀江海之器，禀嵩岳之灵，学赡九流，声驰四表，弹冠入仕，迥拔群英。故□我先太师刘公见有杞梓之材，特授衙前散职。休誉日美，勇略居怀，不以利害易其心，不以荣辱改其节。丈夫之志，见於斯矣。遂累迁授勋爵。为州掾，即肃清郡宇，统禀务，即储实盈。为文操赋，谈论鸡窗；秉武习戎，密机牛火。又宰花邑，布化一同，犬鹊无喧，人歌五。更州则门传去兽，剖县德表悬鱼。变化师人，威伏弭难。御雄司而承重寄，察不虞以卫台皆。明时终不滞，牛刀当即，方申其骥足，遂迁平蓟二郡。府君下车之日，先问儒雅，次抚黎。恩威并施，耆幼咸悦。故昭王钦其礼范，慕德赡仁，宴会常思，遂却邀人觐，邻疆展好，通命四方，传达上闻，专对侯伯。凡所举措，众莫俦焉。岂谓律管愆期，忽缠衾枕。以大中十二年十一月十八日归全於蓟县界燕都坊之私第，休明之代，八十有二。呜呼！贤杰不寿，哲人其萎。夫人蔡氏，懿范克修，德合曹氏，家传ê睿，辩智明弦，冠冕令族，已具前志。今夫人清河张氏，和鸣举案，断织早彰，主中匮肃恭宗庙，守闺训克奉母仪。夫人见公之疾笃，属绩候之，知其不禄，顾谓诸子曰：
家君奄谢，天其丧予！於是举身擗地，闷绝而苏，恸哭之声，哀感邻里。闻者为之改容，鬻者为之罢市。虽恭姜自誓，髡彼两髦，不足过也。有子四人：长曰可谋，早从戎幕，慎洁公忠，抑夺礼情，迁授阳鲁塘都巡仓碾河堰判官，娶孙氏。
次子可继，儒行敦美，器耸孤标，节比松筠，匡时待命，娶孙氏。次子可嗣，神仪独秀，礼乐俱成，西赤同流，侍趋台座。见卢龙节度衙前兵马使，娶赵氏。小子可存，聪ê贯世，超异常伦，才及七龄，授蓟州参军，娶祖氏。女五人：长廿二娘，适瀛州司兵参军李式。次廿三娘，适高文直。次廿四娘适蔡公文，早谢。
次廿五娘，适徐行约。小廿七娘，适节度衙前虞候李景实。夫人与诸子共为商议，称家之有无而备葬礼。呜呼！玄堂寂寂，空留宴座之踪；门馆萧萧，复绝行游之路。即以十三年正月十五日，归窆於幽都县界礼贤乡龙道村，蔡夫人之茔也。
恐陵谷迁改，惭逢王果之年，故刊贞石，以祀宅兆。文裕奉昆仲之课，感颊饭之恩，笔短词殚，不足叙其令德，乃为铭曰：
伟伟府君，＊＊甲门。剑笏双美，纬武经文。惟君硕德，间代英灵。昆山璞玉，海月冰清。名书庙略，勋列乌台。化洽千里，赞佐三台。鸾飞镜在，剑没星分。积善无庆，大夜之魂。哀哀今嗣，罔极之恩。哭恸穹昊，烟霞血云。良晨兆，紫善松新。悲鹤护垅，月昭孤坟。
（录自《隋唐五代墓志汇编》北京卷第二册）
№大中０７１
【盖】
大唐故董府君墓志铭
【志文】
唐故卢龙节度衙前兵马使兼知船坊事银青光禄大夫检校太子宾客兼监察御史上柱国陇西董府君墓志铭并序　节度要籍前摄幽州良乡县尉宣德郎试太常寺协律郎许胜撰节度驱使官贾景实书篆公讳唐之，字庆长，檀州人也。其先鬻融之後，居於廖国，故曰廖叔安。裔孙曰董父，其实好龙。仕於虞，而帝舜嘉之，赐姓曰董。洎周受氏，命疏封於陇西。奕叶弥繁，文武不坠，孙谋燕翼，历代显扬。书法不隐而仲尼嘉叹，强项非屈而□□旌能。君异以千斛赈负，秀真以三余励学。步广兴叹，白社传名。以基兆示人，以肥遁见志。风猷□世，今古垂萼。曾祖讳杰，字超时，定州节度衙前将、试云麾将军。祖讳彦□，字才英。檀州营田将、试武骑尉。烈考讳，字弘润，不仕；性好云水，不顾场苗，考盘幽，聊以卒岁，燕代儒流，目之曰处士。
公即处士之第十一子也。公幼挺岐嶷，长有不羁之度，神彩恬然，风姿爽拔，思深虑远，志肃气和，弘往纳来，襟灵开朗，清旷然，涣若冰释。事无迟留，卷舒得宜，不以利伤义，语默之指，随风乘流，安时处顺。游乃有方。采兰以奉晨羞而行成於内，若鼓钟於庭而声闻於外。血胤笃睦，闺门晏如。虽有葭莩之戚，不以疏间亲，而亲益著。诲诱不倦，至乎童稚仆驭，皆知礼让。风雨如晦而不爽昧旦。虑出机先，蹈乎无过之地；交而不黩，无怍金兰之诚。方圆任器，激浊扬清，杖顺果断，不苟免於危疑，恻隐庶几□□。悬於险棘。契诚幽昧，退无後言。
得善即拳拳服膺。雅志日新，孜孜不怠。善者嘉而誉之，不□者则矜而拊之。乡党之间，恂恂如也。里有疑议，皆造门而质之。随类损益，各得其宜，愉愉然虚往而实归。皆曰：我里之颜闵，我宾友之领袖。语以在三之格，言不仕而无义。
公曰：时有否泰，命有穷通。育德於时，不急急於进取。韬声晦迹，畏出处非宜果。命与时俱，俄臻际会，拔自淹滞，致乎青云。问之机宜，果惬师锡。委以剧务，参之货财。观其廉隅，虽处脂膏，终无濡缕。饮冰固节，匪席为心。凌寒而霜霰不，处匣而精光发外。端木废居，弘羊心术，乘时射利，日就月将，校乃簿书，课居其最。我公嘉其勤劳於邦家，有徇公灭私之旨。下议其效，敦奖乃功。洎大中七年，表受兼监察御史，畴其茂功也。无何，公议以运漕殷繁，供输务切，舳鲈往返万斛者千艘。精选良能，非公莫可。至八年，拜卢龙节度兵马使、内衙亲事、兼船坊使。提纲振领，削去繁苛，利於公家，便於沿岸。校其程课，功倍昔年。赡於榜人，牢盆绝於润屋。＊其委输，敖庾流衍。循名责实，无忝於干蛊。佥议勤，逾益＊谦，委遇日隆，夕惕弥历。长途未聘，白日将低。欢恨弥留，君亲是恋。呜呼！以大中十二年十二月　五日启手足于辽西坊之私第，终于位，享龄五十五。十三年己卯岁三月丁巳廿九日乙酉归窆於幽州蓟县之东岗燕台乡新茔，礼也。夫人太原王氏，幽州内衙虞侯、试云麾将军少举之长女也。兰仪雅素，玉洁柔明，敬顺积中，端详烛外，懿椒聊繁衍，茂实宜家。夫人育子二男一女：孟节度驱使官、前摄檀州威武军骑曹参军、宣德郎、试太常寺奉礼郎叔陵；仲叔通，未仕，邦之造士，频历名场，射鹄未遑，爰从板署，无忝青紫，岂比ぷ金。女适守幽州大都督府参军、赏绯鱼袋张全纳，即我幽州卢龙两连率之犹子也。公之母弟唐清嘉遁丘园，优游不仕，实里之通介也。叔陵等苴麻陨血，罔极缠怀，先远兹辰，送终礼备，刊斯贞琰，式表音尘。铭曰：
佳城峨峨对阡陌，泉门悄悄沉精魄。古往今来长寂然，幽垄凄凉荫松柏。
（录自《文物》一九九二年第九期《北京近年发现的几座唐墓》）
№大中０７２
【盖】
失。
【志文】
巨唐故李尊府君夫人刘氏墓志铭并序（上泐）天滋仪从地理兮，故传今千秋不□。尊府君□逸其先陇西人也。出自承帝颛顼之苗裔。外内之杰□莫是（下泐）继嗣次远祖汉敦煌公，任兖、殷二州刺史、东平将军、继屯留侯，食封二千户。其屯留於上党（下泐）五里，此城是也。其城周方九里半□二十步，缩东北，西北角。敦煌公理此城＊二年，时春秋五百＊甲子，（下泐）斯後至正月□□，葬於屯留城百步超陵门＊□。其陵高十五尺左右，子孙＊坟一百一十步，因此继子孙（下泐）也。绪先皇宗□谏为□□已迥天下五性，墓门南开。敦煌公兄讳持，公讳锐，弟讳嵩。□人等不回墓（下泐）定号曰人士李。左边见有石羊石虎□□□见（下泐）修三德，乃武乃文，任常州录事参军。罢秩（下泐）後四百廿甲子，以乾元元年为四月十日寝疾而终也。皇妣范阳卢氏，家族簪缨，凤凰双飞，琴瑟偕老，一十四甲子，以乾元三年□□元月八日寝疾房帷而终也。曾讳文□，敦兹重礼，贪慕典坟，隐居庐山，攻（下泐）文义精晓，时□□□礼闻筵□遇谁。乃於□天下分派扰攘中华，＊迤数年，□□岁募□，蒙（下泐）除府学博士，廿余年。老将才伐，还家食，偃卧丘园。时春秋四百廿二甲子，□相之月，中秋有（下泐）也。皇蚍清河崔氏，柔仪姿□德并□□鸾凤不分，琴瑟偕老，以春秋四百卅甲子（下泐）六日卧疾□台而终者也。祖讳□□，立身三端有备，六艺俱全。为文也马□□篇，为武（下泐）基。猿啼＊树，为邦家之血脉矣，郡县之股肱，□伐不辍於儒风，若□安之别以疾，□血□于（下泐）成家。将春秋四百八十甲子，以元和三年为日一月三日终於私第也。皇妣河内常氏，门德大（下泐）忠质，训男习东鲁之礼，训女沿四德三从。和□里仁，义推□□六亲吏恭克顺。以春秋四百十六甲子（下泐）也尊府君悼年好□弱冠□□群书，一览无遗，政典五经，长念，後从儒慕道（下泐）
朝霞月帔，驾青牛而睹□汉，戏双□以遨游。烧金灶□，日月之晶，九转神丹，素□□雪。（下泐）六十甲子，时大中元年□□月十日五□□叶□瑞气呈□升霞往西天而去。夫人彭城刘氏，含（下泐）秋江明，朗月洁莹，长天对娥之结。
但积善余庆，福润成家，子孙绵绵，如花如萼。时春秋四百廿二甲子（下泐）二月廿六日卧疾华堂，掩从风烛也。呜呼！风高烛灭，江月难留，玉碎昆山，花无再蕊，□美一□（下泐）而不秀。居制□□未从天命之明年八而终也。次子庆元□，陵云之志，怀松柏之贞，□烁（下泐）负三从居家，五孝未。曾参郡县推，乡闾揖美。见以兄弟四人等，昊天罔极，克竭劬劳，崇□□（下泐）及长兄庆初、幼弟庆□□十岁，大中元年三月五日加制迁此幽门，见次弟庆长，好文好武，见在戎（下泐）职於□有忠。次子庆真，童年□□，度释教之门，舍父母，弃嚣尘，身离苦海。时为会昌（下泐）缁徒诫令反俗。次子庆芳，从师慕学，忠孝两全，五德自彰，出言无玷，见昆季四人□已（下泐）悲□合克月□迁玄堂，青乌兆域，以大中十三年岁在中元己卯四月丁亥朔十一日丁酉，葬於（下泐）西北屯留县南龙泽乡李坊村东半里甲地平原，礼也。东瞻故城封垒，西眺蓝川，南观丹朱城邑，北望漕渠之水。（下泐）词人，忝曰知见。见虑後桑田变改，陵谷改迁，故刊石为铭，万古不朽。其词：
千峰□辅，万谷系依，周迥屹屹，□□□□。其一。松柏森耸，鸾凤归巢，云霞结瑞，烟锁荒郊。其二。上连紫极，下接黄泉，（下泐）岁岁年年。其三。
长子新妇太原王氏，孀居。次子新妇彭城刘氏。次子新妇河内洛氏。次子新妇彭城刘氏。（下泐）天水赵氏。嗣孙崇会，新妇安定梁氏。嗣孙崇茂，嗣孙崇福，嗣孙崇敬，嗣孙崇宽，嗣孙崇德，嗣孙崇泰，嗣孙崇益。
继叙於志铭记（录自《隋唐五代墓志汇编》山西卷第一册）
№大中０７３
【盖】
失。
【志文】
唐故封夫人墓志铭并序夫人令望渤海，世为扬楚人也。曾徽，祖清，父长文，外族张氏焉。夫人花萼六枝，夫人即第二女矣。始甫笄年，归於张氏之室。夫人天资惠和，温恭妇道，誓言偕老，荣枯共同。何图连剑孤鸣，鸾飞只影，以大中十三年六月十一日遘疾，终於江阳县会义之里，享年三十有八。男一人，曰绾。年过弱冠，婚媾未谐。卜兆吉辰，以营丧事，克其年七月廿日，窆于嘉宁乡五乍村之原，礼也。铭曰：
芜城之原，松柏丛丛，夫人逝矣，魂藏其中。鳏夫恸哭，嗣子送终，刻石千祀，白杨悲风。
（录自《隋唐五代墓志汇编》江苏山东卷第一册）
№大中０７４
【盖】
失
【志文】
故忠武军节度兵马使□□郎试左金吾卫兵曹参军上柱国朱公墓志文林郎试太常寺协律郎宋撰有唐垂理天下二百卅四□大中岁庚午夏六月十一日，忠武军节度兵马使朱公时卒矣，呜呼！□之者辍社，知之者绝弦，是以贤哉斯人！若平生之好，为殁後之伤，滥学儒门，功慕仁里，将缀其事实，闲而以叙之。公讳萱，字元茂，其先出於吴郡，公即淮海之人也。曾祖讳宾，祖讳迁，先君讳惟，前代标其素行，後来袭其清风，闲居究老聃五千之经，处士修仲尼三百之礼。信有誉於乡曲，福将及其子孙。公性则毅，心特达，早从职於盐铁之务，尝奉公於府库司，善计丝毫，成资亿兆；又居行列之首，亦专馈运之先。在今之徒，莫能继踵；平昔之业，因由累功。复乃志乐辕门，艺合军府，佐元戎静其藩镇，事方伯夷於黔黎。虽未亲随征轩，效其驱殿；或若屡从使骑，知其否臧。奈何壤雄略期报国而未就，甄升韫多谋以成名。而□□□□彼昊穹，不＊遗□良士始春秋五十三，云亡於扬州之邑、海陵之第。夫人弘农杨氏，对孤影恨丝萝无，处空闺悲琴瑟何乖，昼哭其礼可知，朝奠而情罔极。□之贤者，曷以出其右哉！有一子曰敬存，以其继续於先，将承礻勺＊於後；有三女：长许嫁东莞臧氏，次适太原郭氏，季许从陇西李氏；皆孝闻於阃，顺以归人。□公卜葬，以其年秋九月八日壬午於邑之西原白路里之礼也。虑其地或为岗□峻，为溟以深，耕之以夷，居之以聚，将期永岁，斯以志之。固命余以厚赠，多惭□者之所作，不文不饰，无以加之，置诸埏隧而已矣。词云：
噫！於戏伟哉！淑人扬名於淮泗，晦迹於江滨，遐迩向其德，疏昵依於仁，积货以丰屋，□辞以润身。其生也显於其荣，其没也归於其真。惜哉！弓剑坠於泉□；悲夫！金玉瘗於荆榛。刻兹石将为不朽，以傅乎万古千春。
夫人弘农杨氏，以大中十三年十月八日合府君之茔，礼也。
（录自《隋唐五代墓志汇编》江苏山东卷第一册）
№大中０７５
【盖】
　模糊
【志文】
唐故太原王府君合墓铭并序府君讳玉，其先即□帝之苗裔，辅成汉魏，国籍有彰，不可计□。曾讳，皇封陈郡王；祖讳毅，考讳□。府君厌宦崇道，此是斯人之谓与？嗟乎！天之不＊，梁木坏卒。府君於会昌元年十月九日寝疾於冠氏县闻弦乡李难村之私第，享年七十有三。夫人南阳邓氏，年八十有四，於大中十年九月八日掩至斯祸。有嗣子二：
道进、道兴；女三娘、五娘、六娘、外娉□□。儿女忠孝，晨夕悲号，痛慈颜之永别，增修榇棺，建造垅，寻访良工，雕磨美石，丹装成，庆贺斯毕，於大中十三年岁次己卯十月癸未朔十日庚子，葬於魏州冠氏县东北六十里高原，礼。
於是森耸垅树，前望岗阜，昂据尧堤，後枕长河，浪波□而东渚西聘；疆场弥望，桑榆晚而烟生。东即大逵，□联车马，长如电激，窆於是间，福增万代。后恐丘陵变改，谷重翻，故刊此文，铭于贞石者□云尔。其词曰：
兰叶殒霜，□树流芳，坚崇五孝，奄有四方。其一。穆穆贤温，遐迩名扬，哲人不受，扌木何伤！其二。粤有好仇，姿仪婉□，棘心□□，桃容灼灼。其三。坟庭瑞鸟，垅树悲风，千秋永咏，万岁长终。其四。
（录自《隋唐五代墓志汇编》江苏山东卷第一册）
№大中０７６
【盖】
大唐故崔府君墓志铭
【志文】
唐故崔府君合墓志铭并序乡贡五经张＊述公讳，博陵人也。其先齐丁公子食蔡於崔地，子孙因氏焉，累为齐上卿，至汉博陵侯，名望甲族，光绝一时，古今共称衣禄之最，即公之远祖也。曾通，祖庄，俱承显达之後，不好浮名，隐抱云秋，高尚安志。公幼习门风，识鉴玄远，沉默因久，顷克无逾，郡邑满闻。兢宗仪范，命乖祸惑，遘疾无医，巫常之怀，瞬息归逝，以大中十一年十一月十四日终於县西南吴堡村之私里，享年七十有九。
夫人张氏，洁己修身，芳闲令德，因人淑配，方展三从，修短图遭，兰霜早奄，以大中九年十月十二日先公而谢，享年六十有三。有子三人：长曰重珍，次曰重庆，并怀仁孝，俱习礼经，动合规章，与物无兢。次曰重建，幼而后异，运促先秋。有女二人，咸从闺城，礼归名族。岁月有差，宅兆从吉，利有攸往，改卜随宜，特建新茔，方安永固。以大中十三年十二月四日合，葬於私里之东南约一里平原之处，礼也。犹恐桑田有改，陵谷迁移，刊石就文，志存终始。铭曰：
崔氏显名，其先博陵，四姓甲族，寰宇共称。降及後宗，世习佳声，规范传芳，人何与京？万古同途。逝乎终始，共惜贤良，无复仰止，合葬平原。何以志之，刊石是纪。
（录自《隋唐五代墓志汇编》河北卷第一册）
№大中０７７
【盖】
大唐故田府君墓志铭
【志文】
唐故朝议郎成都府犀浦县令京兆田府君墓志铭并序将仕郎前守国子监大学博士河南万俟撰田氏本于妫，滋於齐，今京兆人。人物衣冠载於史，系於谍，此不书。
公讳行源，字汪之，以明二经擢第，释褐衣授荣州纠曹掾，次授成都府新繁尉，魏成、什邡二县令。大中十一年调补犀浦令。十三年七月十五日殁于犀浦县官舍，七十九。曾王父澈，皇邓州司马；大父子珍，皇银青光禄大夫、太子家令；考，皇成都府双流县尉；妣昌黎韩氏，外祖荣，皇缑氏县令。夫人陇西李氏，门族具前志，先於公六年而殁，归葬於长安县永寿乡其里号中大韦村。公殁其年十二月九日，启其隧以窆，礼也。二子：长曰重，季曰厚，皆举进士未第。女五人：其长适前汉州什邡县尉段淙，次归其前摄新繁县尉任景词，其三妻前杭州新城县南，其四从前荥州鄢陵县主簿徐敬则。公□学精□经，□百思之，岐皆能析，公徵正其支出於意，良国朝仪范，故实多详熟之。为文不尚华，智识之士皆崇之。务称剧，狱□疑，吏怀奸，事积弊，必能理决惩削之。是以五命，凡公宰邑假政二十余任，皆有善绩。呜呼！生于昭代，竟栖下位。君子惜之。噫！尝挹公之深，仰公之高，文辱遗，载恸既哀，乃推词以志其德，愧文鄙而不能尽。
孔门四科，公檀其二，道实通儒，政符循吏。寻绎微言，究穷精义，洞达幽玄，搜扬奥秘。积学长材，安於卑位，不遇旁求，亦非遐弃。渭水西来，中南北峙，巍峨新表，荒凉旧隧。辟之以附，音容永，百千万年，熟来此地？评乎□龟，短长有异，卜筮俱存，或宫或肆。噫嘻！善有余而不享崇高，必流芳於令嗣。
唐大中十三年十二月九日（《隋唐五代墓志汇编》陕西卷第四册）　　　　　　　
№大中０７８
【盖】
唐故军器使赠内侍李公墓志
【志文】
大唐故军器使银青光禄大夫行内侍省内给事赠内侍上柱国陇西县开国男食邑三百户赐紫金鱼袋李府君墓志铭并序　门吏文林郎前行罗州司马上柱国崔晋阝撰并书及篆盖夫受正性者德之元，纂功勋者业之盛，故君子体仁以合德，积厚以感通。著於神明，光乎祚胤者，其维我陇西公乎？公讳敬实，字梦符，其先陇西人也。昔伏羲之佐赫胥氏征西戎，分封其裔，食於陇西，子孙家焉，代称令族。祖讳唯宁，昔侍从德宗，有定难之功，特加优宠。父讳从义，掖庭局丞，终临泾监军。公元和之岁，始事於朝，聪敏达，众推为最。穆宗皇帝选择芳年文艺冠绝者以充近侍。
公乃应选，充宣徽库家；翌日赐绿，光焕一时，人称独步，历仕三帝。至大和七年却归西掖，充内养，数岁。至会昌初，北虏丧灭，黠戛斯归顺於朝。武宗皇帝欲比周汉，冠带犬戎，切缘蕃情难防，须得辩捷长才，往宣密命。公乃衔皇王之意，往天德招谕，戎狄怀仁，更无翻覆，愿依汉法，纂我华风。复领李思忠赴阙，深称宸旨。乃加掖庭局令。旋又上党背叛，征天下之师，环绕千里，日费百万，历年不下一城，不擒一将。武宗振怒，将帅怀忧，密令公往天井监戍，旬月之间，未展韬钳，贼徒迫蹙，自枭刘稹之首，凶党率众归降。都统王宰密封稹首，公星驰献捷阙庭。天子加其殊勋，赐以朱绂。久在班行，甚著声誉。寻充右神策军都判。时护军□国公与公有旧，偏委重难，创意造迎銮寺。行从殿院，役使官巧，已经二年，处理有方，人不知倦。会岭表护戍更改。大中四年，除广州都监兼市舶使。才及下车，得三军畏威，夷人安泰。不逾旬月，蕃商大至，宝货盈衢，贡献不愆，颇尽臣节。秩满朝觐，献奉之礼，光绝前後。除ヘ翰林，寻转充使，复为琼林使。工巧获一，寮吏不欺。旋命充宣徽鹰鹞使，加供奉官。出入时腋，日侍天颜，言无不从，事无不可，偏承渥泽，顾遇日深。至十一年正月，加紫绶金章，光焕於朝班，荣耀於时辈。至冬初除内园栽接使。况此司行幸之所。任使二年，凡卅余度驾幸，供备之礼，不失规程。至十三年二月二日因备太皇太后游观之会，何期天不助顺，忽遘风疾，数日之间，肩与归第，名医上药，无不必至。
中间疾乃稍疗，除军器使，视事数月，复遇国哀。新天子以公勋旧，特加银青光禄大夫、兼宫内给事。公乃偏受先帝厚恩，悲思过礼，旧疾发动，请假让官，欲谋悬车，未遂本志。悲夫！与善愆应，神理无徵，寝疾弥留，忽奄大渐，其年十月廿八日薨於永昌里之私第。天子弥悼，赙以布帛，班列悲伤，寮友涕咽。春秋五十有九，诏赠内侍省内侍。历仕七朝，食禄八载，任使七司，一监雄镇，宣传密命，皆称宸衷。呜呼！玉山为时所瞻，金镜与物作鉴，一旦俱失，人将何依。
古今共同，存殁永决。十四年二月廿八日葬于京兆府万年县川乡上傅村之西原，礼也。夫人汝南周氏，次夫人黎韩氏，并妇德有闻，令淑昭著，母仪心备，训导有方。嗣子四人：长曰遂斌，仲曰遂琦，季曰遂＊，幼曰遂。皆忠谠孝友，国之羽仪。长号终天，敬尊典礼。一女得大家之训，适张氏。妇道不亏，贤明自天。存没有，嘘唏门吏。崔晋阝久趋华馆，未报殊恩，自惭荒芜，岂能述尽，谨跪而铭矫矫李公，志精神□，忠诚事主，刳腹自见。风雨晦瞑，云雷合变，功力大济，邦家是殿。其一。古之贤士，临终无苟，言而不留，与世难偶。浩浩天下，颛蒙尘垢，予将无依，辞见於後。其二。旧里长辞，新阡是归，宫楼望断，挽路登迟。顾南山之对垄，独献寿兮无期。其三。
镌玉册官尹仲＊刻字（录自《考古与文物》一九八五年第六期）
№大中０７９
【盖】
王君墓志
【志文】
曾祖讳澄，先太原人也，任河中节度书记，年过□□而终。王父讳令之，善书行章，出世并汾，侯伯敬之，终矣，并葬在汾州孝义县东南界盘龙村，孙裔在彼。显考讳玉锐，才艺甚高，弘深学海，有数种异能，婆娑不事，所至之处，令长钦之。□蒙潞州节度取将，累表优奖，享年□□甲子神召爽利，郡郎叹之，至大中十四年庚辰岁正月十八日，大限将终，掩弃人世。夫人吴兴姚氏。四德克备，以温恭为仪，又能安人□□尚□□水年，当元□之算，俄终大限，属以大中七年癸酉岁五月廿日，掩辞人世。夭孙洪演，唐□□□，秀而无实，为煞鬼来偃，岂期□花正茂，值严霜兮顿促。彼时□卜此地，今乃俯近新茔，且居旧室，幸封安而不动，父母兄弟□号哭断肠，复以日往月迁，翁婆丧□，孤子坦然，并新妇□氏号天叩地，五情摧裂，肝胆分张，依礼三日而食，又思往而不来者年，不可再见者父母也，便□自绝，难报穹苍之恩，与孙男洪、洪沐，无宁□食，以备凶仪，克日择时。其年四月四日，乃卜其宅兆，就龙腹安茔，合葬於铜鼓县北崇唐乡交□村东南一里之茔域也。其地形同仙掌，势似盘龙，左邻掩手之岗，右据连天白虎，前望朱鸟而东流，後折梁万年为玄武。四神惧备，蒿长亭朝揖相承，状同凤翼。周□曲屈，四顾宽平。独恐时变世迁，刻石彰於后世。其辞曰：
雄雄美名，名彰阔远，郡节钦风，郡闾仰羡。其一。容色侃侃，灼灼桃花，心怀普敬，无暂骄奢。其二。天生性异，暂届阎浮，双飞瑞鹤，共跨云衢。其三。
尚善若水，在世竞竞，乱逢明镜，险石彰名。其四。□回吉利，悲悼六姻，终□□□□□无因。其五。
（录自《隋唐五代墓志汇编》山西卷第一册）

●咸通
№咸通００１
【盖】
　失。
【志文】
（上残）大夫使持节昭州诸军事守昭州刺史上柱国、□□（下残）议郎守京兆府昭应县尉李郓撰并书（上残）曾祖玉，左骁卫大将军；王父日用，左武卫大将军，先（下残）王府兵曹参军；先夫人冯氏；妻元氏，敕封河南县君。（下残）五人公之最小，为官十任，皆历清资。官至彭城宰，太子□□司议郎，更迁两郡太守。纶词褒宠，瑞轴辉箱。公性清廉，好□□礼，攻寻古理，笔法英时。为百里之官，风教五全；绥一方之□，功成六律。银章焕阶，因能之致。在官者干机标准，吏望洽群，□静奸邪，柔期赋税。每至官满，六曹留请，百姓攀辕。济俗之功，不能全载。公才罢印昭潭，岭瘴所侵，┲疾相继，不起神药，薨于昭州也。县君温淑家节，义显亲族，孝行抚门，慈及童幼。公任叙州刺史日，县君薨变。公官满日，与幼小护归，权殡茔侧。公有子八人。曰，早亡。曰铢，斋郎出身。曰锷，亡。曰钅弋，曰，斋郎出身。次曰童儿、河公、乾儿，皆幼小。其男女等自昭州侍护归茔。取咸通二年正月十三日葬于京兆府万年县川乡管台里。兼举县君之榇，合新坟。嗣子等孝思罔极，丧制过哀。蓦湖岭而护丧归茔，封郁树而永年之记。
其铭曰：
君时怀宝，节义成芳，俭己将至，廉洁夺霜。材深捷济，政棒奇长，冠屦敛身，岳牧荣光。九亲传美，四海恩滂，诗联七步，笔楷二王。公之全善，妇业修章，灼灼嫔礼，睦睦流洋。呜呼呜呼！解结歌堂，拭□时士，□于幽乡。先茔兮，崇树而封堂。刻贞石为不朽，传万代兮名扬。
（录自《隋唐五代墓志汇编》陕西卷第二册）
№咸通００２
【盖】
唐故独孤府君墓志铭
【志文】
唐故兖海观察支使朝散大夫检校秘书省著作郎兼侍御史河南独孤府君墓志铭并序从父弟将仕郎守监察御史霖撰余尝得经史一言辄置于心肺，思其似者。由是每与人际必默揣之。阅校既多，中熟不舛而真得者，唯我从父兄兖海府君为无爽无愧。传曰：仁者安仁。以其不迩利，不力强为难也。而君举一言。行一事，未尝不自合于仁，岂用智也，非畏罪也。又曰：喜愠不形於色。以其赏不劝罚不沮为难也。而君闻谀不足，闻诟自若。外不饰也，内自充也。又曰：不汲汲於富贵，不戚戚於贫贱。以其无健羡而乐道为难也。而君用讨述而为政，以琴瓢而造适。荐人道也，封天爵也。呜呼。
有一於此，君子难之。而况兼是三者。而辅之以诚，行之以信。寤寐亻免仰，不离其然。余是以知君不寿不贵，不足道也。霖年及志学，则与君怡暇之处，见知之分於同堂，为入室之交。尽君之文行，无过於霖。故辍哀而实录云：光武皇帝子曰沛献王，传三世至洛阳令。其孙渡辽将军居独孤山，因而命氏，以河南洛阳为望。历魏晋始大。拓拔氏之世继有令人，名载国史。北齐司徒尚书令、封临川郡王讳永业，功忠之盛，独擅一时。由是以临川为房首。君讳骧，字希龙，临川八世孙也。曾祖讳道济，蔡州长史，赠秘书少监；王父讳忄面，尚书右司郎中赠工部尚书；皇考讳，尚书膳部员外郎国子博士；夫人博陵崔氏。尚书天宝末制策登□员外，贞元初进士擢第。文学之美，世济家传。君即员外之次子也。举明经，初补鄂州文学。再调授同州冯翊县尉，除司农寺主簿，充右街使判官，又授光禄寺丞，知兵部甲库。久之去职，迁太子舍人，兖海辟观察支使，拜检校秘书省著作郎兼侍御史。无几奏加章服，授五品阶。府罢，赴荐未朝拜。咸通元年闰十月二十三日暴疾，一夕而终，年五十七。明年二月二十八日葬于万年县铜人原。娶赵郡李氏，河中府虞乡县尉李翼之女。三子，长曰献，前乡贡明经。次告儿、小告；三女笄而未嫁。献等比见其逊悌，今见其哀毁。有後有子，则宜如是。
铭曰：
上德既泯，中人互兴，浼於其间，谁不我矜。一贤绍生，万古斯承，唯君有之，挺然莫朋。
孤子献书（录自《隋唐五代墓志汇编》陕西卷第二册）
№咸通００３
【盖】
崔氏亡室李夫人墓志
【志文】
有唐前乡贡进士崔凝亡室陇西李，郑王亮之七代孙。曾祖匡佐，兖州金乡县令。祖＊，江陵府石首县丞。皇考公仅，洪州都督府别驾。妣范阳卢夫人。咸通二年四月九日亲迎於邓州。八年六月廿七日殁于孟州汜水县，年二十五。有男一人，泳郎，五岁。呜呼！夫人孝行贯於神明，妇德显於姻族，及笄之齿，执别驾府君之丧，周岁不进粒食，终制不去眉睫，茕然在疚，佥以为难也。而又禀性介独，不执金钱，不聚贝帛，从夫之後，此道弥光，洎予闵凶，遂婴微疹，再茹荼蓼，发为沉痼，药石无验，风烛兴悲。嗟乎！有懿美之范，挺淳至之性也。如是岂不宜克保龟鹤，永奉蒸尝。胡福善祸淫之道茫昧如斯耶？彼苍悠悠，悼问何及，以七月十二日窆於河南府偃师县亳邑乡姜村，大茔之北。扌文泪援毫，识於泉壤。悲夫！凝自书（录自《考古》一九九二年十一期）
№咸通００４
【盖】
无。
【志文】
唐故丁夫人墓志并序夫人姓丁氏，其先祖济阴郡人也。自元东来，播流淮左。父讳云。夫人即之女也。雍容素质，睦睦德威，训育有仪，四德终备。自笄之年，归於彭城刘氏，讳□公，不幸先逝。父讳干。夫人春秋七十有四，何期寝疾，药饵不追，以咸通二年八月五日终於扬州江都县通闰坊私第。有子四人：长男曰文肃；次男曰；次曰纵；女适天水赵氏。号天泣血，叩地绝浆。乃以其年九月十一日，葬於江阳县嘉宁乡之五乍村，归於大茔，合先府君之右，礼也。後恐陵谷将变，桑田改移，故刻贞石，乃为铭曰：
松飕飕兮苦悲切，山萦寞兮夜孤月。凄凄宵兮人岂过，鹤冲天兮兔归穴。泉门闭兮何日开？信不通兮哭难彻。
（录自一九九二年《扬州文博》总五期）
№咸通００５
【盖】
失。
【志文】
唐故开府仪同三司守太傅致仕上柱国太原郡开国公食邑二千户赠太尉白公墓志铭并序　门吏翰林学士承旨朝议郎守尚书□部侍郎知制诰柱国赐紫金鱼袋高璩撰初，宰相被戊戌诏：太傅丧至自凤翔府。宜以朝□奠永宁里第。□吊哭礼。
璩适提笔参密命，直内殿旁，用承□□居□故事，非大朝会，不得与外廷通。次独明日，得素服人谒，如平生。既申一恸，忽不知身世在所。其孙昭应县尉夷道译卫□夫人□其置璩曰：太傅前立家国事，忧苦夷远为不□灭计，今畦町不当理，即困秃自泥，不能惊耸来者。子实太傅记室，从两镇五年，宜乎味髓魄而登峰峦也。璩惶恐不敢让，谨撰。白氏受姓於是，本公子胜理白邑，有大功德，民怀之，推为白公。其後徙居秦，实生武安君，太史公有传，遂为望族。□魏蔑因阳邑侯，包为太原太守，子孙因家焉。逮今为太原人也。公讳敏中，字用晦，树忠孝为根本。□以道德而培以词学。钩深史□，阳倚阴伏。提古抵今，三光□缩。以艺补乡籍，不中。时穆宗皇帝以尚书第业取浮誉，俾後生裁出风态，拱折□吐，如一手出。即扬鞭劳问，以疏数致规模，声容定流品。临卷隐机，号曰顽朽，尚不揖，唾去。中外厌怒，坐有司不当职责出，而被籍者索索坠地。文场一洗，唯精确不疏者得负气岳立，如霜杀百卉而桂桧始相望。故公高揖殊等，李司徒听为义成军节度使，闻公善名，召补从事，奏试秘书省校书郎，移府□州，历协律评事，专奏记。罢职丁郑国太夫人忧。服满，有亲交监拜者□不能如灰槁矣。坐□得真粹，方忆故时，标格里巷，蹈出崛行，则颜丁庾默在下。俄拜右拾遗内供奉。上读书爱谥法，惩劝最尽。坐宰相索太常博士，唯公称旨。以劳迁殿中侍御史。苻澈临，诏公以侍御史衣朱衣银印为节度副使。凡兵赋虚实，风俗制度，问公不问澈。
时璩先司徒公职中丞事，前御史有怙削近俗，悉解去。上章请公真为侍御史，寻治留台事，改户部右司员外郎。武崇皇帝破回鹘，裂潞军，擒太原反者，召公承诏。意铅黄策画，进兵部员外郎，充翰林学土，寻加职方郎中知制诰，赐紫，充承旨中书舍人，户部、兵部侍郎。时权臣有乘时得君谓天下可以喜怒制而人皆销死泥下者。公横身守正，有不合理，即欲呵叱，由是明廷仪物，多土修整。宛有栖息。□先皇帝藉会日语兵，後思得贞观理平事，补报庙社。首命公入相，以兵部侍郎同中书门下平章事。□日当□延□抗言□今□表穷□□前朝旧相当事主时，轻家族如毛缕。及为奸人所侍剽□任，乃焚□之本耳。此非必有缺陷，假若小不直亦束□□□，且全日□□□岂继圣所宜言耶。上惊喜，即诏还平宰相，俄兼刑部尚书，右仆射司空门下侍郎，历集贤大学士，监修国典□请□使。属□朝有大丧，大臣争废立事，纪律四坏。有兵众者相起为□，□□波泊，亭障安措。论者以朝廷久无内患，□镇因循不□□□□□□刑罪必取笑奴虏。公奉神算，徵天下兵，捉险亻敫利，纳□关与秦、武、渭三州，度陇山还为□地，降男女羊马无数。
□□□州□大□□置□州。先是故老望西郡县，皆冤痛泣血，及是，谓开元风日，可屈指龋时内外畏公□大勋，因间□玉蒙兴□□□□于□树□郡落□腕萦□朝廷恩。与即输贡，落後间羞愧，如出股鞭於□。今各拥兵自大，若乘忿驰突，肯不为条戍忧。况党项□□□边□□使□上卑。忆公威惠韬略，可整顿穷寇，遂拜司空兼门下侍郎平章事、□□讨都统宁节度使，治宁州。师行□□□□御安□□临轩劳送，锡以宸翰通天带，用神策常扈跸兵士扌奢左右队属□鞅下，又命供奉乐官张鼓吹於锡宴所，优宠徽□，大臣第一。幕吏取□侍臣皆衔真秩去，公始以智谋会上意。复日揣磨机要，器使杰俊，故得功用神速。既握兵外去，每一事，非关请不得专，则不自专。大无所施设党羌平让都统事，专治豳土。募新卒七千人，增堡戍四十二所。换检校司徒平章事，充西川节度使。蒙灼□害，屏□戎心。
宜增耀前史，以官移荆南节使，加太子太师。□军仪见□南节度使李承勋指麾湖南叛将，即日承诏，遣骑卒迎处置使，以故□湖岭啸聚者，乞不相保。今上以孝德正位，思掌出□□帝业。诏追□册司徒兼门下侍郎平章事，对迥切齿党比，朝野震慑。□充太清官使弘文馆大学士。上全以升平□。公□非□且不举□息慨为□气注胀，得关中，恶寒，疾势壮大，进攻股膂，步趋皆失力。上举苗晋公优礼，许坐灵芝殿。诏□□宠渥联□□卒。上爱惜愈□，听公立中书受旨，进开府仪同三司行中书令，又还司徒。且二相不面，□天子仅□咸唯□刻万目，条疏□萃，而器论丛杂，物不宁适。竟得凤翔节度使。未数月，以疾乞骸骨。上縻以东都留守，坚不可起。从太傅致仕。宣□日哀问至。以咸通二年七月十五日薨于凤翔府公馆，享年七十。上废朝二日，诏赠太尉，行册告第赙布帛。命使吊祭，申优典也。曾祖温，皇检校尚书都官郎中，赠给事中；祖钅，皇扬州录事参军赠左仆射；烈考季康，皇宣州溧水县令，赠司徒。前娶河东薛氏，封河东郡太夫人。有子二人：长曰阐，杭州於潜尉。次曰幼父，睦州遂安尉。再娶平阳敬氏，累封郑国太夫人。皇复州刺史□琬之女。公即司徒公第三子，郑国太夫人之出也。公前娶博陵崔夫人，解县令宽第五女。有女三人，二人早殁，一女适今主客员外郎皇甫炜，亦殁。後娶今卫国夫人韦氏。礻必书少监同靖之女。时公已承天旨，方振国勋。夫人整将相之风，建阃闱之教。勤雍和理凡十八年。洎于营奉襄事，咸遵古典。呜呼。荣贵辉＊，严明修检，无以加矣。有女三人，皆早世。男曰徵复，礻必书省□直郎；次曰崇儒，礻必书省校书郎；皆先公而殁。女二人，一人继归今主客员外郎皇甫炜，亦殁。一人归前集贤殿校理张温士，亦殁。□□□曰可人，京兆府参军，年在童，宛有成人风彩。女曰锦儿。徵复娶博陵崔氏，有男曰承孙，见任礻必书省校书郎。公岩谷峭拔，□神□□，穷齿而尽遗□故畏名而不近。
大节不以位踞，不以困迁。烹恶如破雠，种善如引嗜。不理堂庑，不饰服玩。进才叙德，不记可□□私□无夙忧，参总教化，整三朝二十年。享羔雁者，自宰相而下三十人。世以文儒进至公相者，无以肩比。临□以瑞称<犬>钮以□□□□□记，故不书。以其年十月三十日归葬于华州下わ县义津乡洪义原，前崔夫人合，从□先茔，礼也。璩实以文从□□□□□□复□称□□司徒。璩天职内廷，皆获视草，则铭勋撰世。承卫国夫人请，其何以辞。铭曰：
唯□唐□，□□代启，圣条覆分，弦□开□。政得禹身，律传尧心，镜由乎硕臣，继升大柄。其一。硕臣伊何，孤标粹和。道趺忠甲，气横笔戈。□□镜明，万□□罗。蟠作瑞物，散为赓□。其二。□以定位，握帷济德。爱日可亲，颓波自息。邹郢序管，贲育贾力，冲斗内明，测景中植。白王任□，□□不□，尺符攸当，人□司军。曰抑迅羽，难攀逸纵，斥去浮能，提来古风。其四。首恢帝图，言翔天路，鬼识机兆，神夸理具。符晋运昌，安□□□勒万□□宸心所往。其五。
芮魏□掌，韩彭振衣，台阶益峻，将剑增威。鼎鼐勋著，山河誓归，彤墀泽润，青史云飞。其六。循本销兵，□全车□，将澄宰比，尽芟蓊荟。我摄既圭，虏首尽□，耻刷九庙，魂招四外。其七。波驱大业，焰引皇纲，斡排二气，接迹三王。国宝云辍，□妖必翔，紫微难掩，苍阙悲长。其八。草树积惨，昆虫茹□，大君□悼，百辟序哭。风号雨凄，自□而伏，方赞时休，宁堪□。其九。南瞻太华，北□渭川。崇岗□□，□□泥连，道仰朝旭，勋铭夜泉。终古不泯，号猷自传其十。
州吏朝议郎行御史柱国于环书（录自《隋唐五代墓志汇编》陕西卷第二册）
№咸通００６
【盖】
大唐故吴夫人墓志铭
【志文】
大唐故濮阳郡吴夫人墓志铭并序文林郎前行襄州宜城县丞王逢撰河南郡呼延奉璋书天有四时，日月未穷于次纪者，不为卒岁。人生百年，短折不永於善门者，亦谓终夭。夫人姓吴氏，其先濮阳人也。父德，见任剑南西川监军使，出於外族赵氏。夫人幼承母训，行备闺门，四德在中，礼全内则。五音得蔡女之妙，七戒习曹氏之风。婉茂柔和，道光闱间。妇德妇工之旨，雅自天然；宁神孝敬之心，动谐维睦。粤秦晋而协嘉偶，谓凤凰以可和鸣。乃适东平吕氏，爰自觏德，凡十有二年。敬以奉姑，顺以和众，处乎妇道，皆尽诚敬，宜锺福，以及光荣。孰谓疾生疗而弥甚。夫常侍仕教坊使紫服兼供奉官，清白之禄，宜乎偕老，天夺令淑，不其痛欤！以咸通二年八月十八日寝疾，终于大宁里之私第，享年三十有四。
有子二人：长曰嗣稹，次曰嗣稠，哀备丧事，诚敬无亏。择得其年十一月二日，安厝于万年县洪固乡，从先舅姑之茔礼也。以其懿德昭彰，纪于贞石。铭曰：
彼苍者天，歼我好逑，肃慎之止，桃李其柔。华何促，大咎来乃，将归厚夜，无附松楸。朝露已散，浮云早收，古木萧萧，荒阡悠悠。邈彼川，不返其流，水浒之右，夫人之丘，一闭泉＊，千古以休。
（西安碑林藏石）
№咸通００７
【盖】
合墓志
【志文】
唐故魏博节度驱使官奉义郎试太常寺主簿马公墓铭并序天际压云之瑞气，人中懔慨拔世之环才，扶风马公，蔚有是异。公讳虞，字唐臣。曾祖讳谋，王父讳纟，践老庄之阃阈，涉周孔之泉源，松月为朋，轩堂不顾，皆则逸哉。先考讳建宗，皇魏博後军将，定远将军、守左金吾卫大将军员外置同正员，兼试太常卿。英容迥结，神宏含，提镆钅耶而虎步柳营，殄材枪而席卷湮阵。公独鹤霜仪，丛篁茂韵，吸百书咀嚼，缀七字以吟哦，学洞海深，词清璧莹。会庐江极品戎府募能，睹器恢沉，署石驱策，□位始隆，值祸胡速？呜！春秋有三，於咸通初祀十一月终于私第。夫人南阳张氏，淑范柔质，流馨布辉，芳年不融，阅水先逝。继室夫人清河张氏，令门温婉，德族和鸣，既如宾以奉，又断机之训子。自失偕老，常哀む帷。嗣子五人：长曰幼匡，孟曰幼贞，仲曰幼彰，季曰小郑，次曰甘陵。女一人：道师。皆符彩相耀，孝爱生知，聚踣不天，倚庐叠血。以咸通二载十一月三日迁於馆陶县北界崇文乡杨村之原，礼也。高阳许亚，分窃金石，道蒙师资，转构刍芜，用陈声实，洒沸援翰，想存为铭。铭曰：
秀色冲群，孤飚拂云，龙门□跨，玉石同焚。婉兑夫人，芳菲桃李，法度贤明，难伦罕比。今则九泉，长扃二凤，夜月悲悬，晓风愁动。
（录自《隋唐五代墓志汇编》河北卷第一册）
№咸通００８
【盖】
失。
【志文】
唐故银青光禄大夫、检校户部尚书、使持节、郓州诸军事、守郓州刺史，充天平军节度，郓、曹、濮等州观察处置等使，御史大夫、上柱国，弘农郡开国公，食邑二千户弘农杨公墓志铭并序　　正议大夫守尚书刑部侍郎上柱国赐紫金鱼袋郑薰撰噫！寄重邦阃而不尽其才，位崇六卿而不克其德，年及下寿而亲友嗟其短，禄食千钟而屋室无以润，难乎哉！余於尚书杨公见之矣。□公讳汉公，字用，弘农华阴人也。杨氏之先，与周同姓，自文王昌之子唐叔虞，虞生燮父，燮父生六。当昭王时，以六月六日生，故以六名之。生而有文在其手，左曰杨，右曰侯。
昭王曰：其祖有之，天所命也。遂封六为杨侯，国於河洛之间，字之曰君牙，为穆王司徒。书曰：穆王命君牙为周大司徒，此得姓之源也。君牙十六世孙伯乔，就封于杨，杨氏始大。自伯乔四十一世而震生焉，为汉太尉，所谓四代五公者。
震十三世生钧，俊魏司空、临贞郡公。生俭，後魏黄门侍郎、夏阳公。俭侄孙素，隋室之元勋，封越国公。故临贞之子孙，皆以越公为房号。夏阳次子曰文异，即公之七代祖也。派蔓千祀，招贤相望，宜乎光耀於当时矣。曾祖隐朝，皇同州阳县令，夫人京兆杜氏。祖燕客，皇汝州临汝县令，赠工部尚书。皆以贞适养志，自肥其家，故位不称德。夫人南阳张氏，即大儒硕德司业张公参之妹也。烈考讳宁，皇国子祭酒，赠太尉，始用经学入仕，尝游阳谏议城之门，执弟子礼，洁白端介，为诸儒所称。其舅司业公尤所嗟赏。夫人长孙氏，长安令纟寅之女也。闺范庄整，为士林之表。公出於长孙夫人，即太尉府君第三子也。幼禀和粹，生知孝友，十余岁，丁长孙夫人忧，号慕泣血，有老成之致。既长，顺两兄，抚爱弟，得古人之操焉。廿九，登进士第，时故相国韦公贯之主贡士，以鲠直公称。谓人曰：杨生之清规懿行，又有梦鲁赋之环丽，宜其首选，屈居三人之下，非至公也。
其秋辟坊裴大夫武府，得试秘书省校书郎。罢归，就吏部选判，考入第四等，与故相国郑公肃同送名，而□郑公居其首。阁下众覆以为公之书判精甚，改就首选，而郑公次之。授秘书省校书郎。裴大夫守华州以试协律署镇国军判官。裴大夫移镇荆南，以节度掌书记请之。公曰：膝下之应不可以适远，遂免归。朝夕怡悦在太尉府君之侧，不以荣进屑於陶襟。又选授县尉。京兆尹始见公，谓之曰：
开名久矣，何相见之晚也。且曰：邑中有滞狱，假公之平心高见，为我鞫之。到县领狱，则邑民煞妻事。初邑民之妻以岁首归省其父母，逾期不返。邑民疑之。
及归，醉而杀之。夜奔告于里尹曰：妻风恙，自以刃断其喉死矣。里尹执之诣县，桎梏而鞫焉。讯问百瑞，妻自刑无疑者。而妻之父母冤之，哭诉不已。四年，狱不决。公既领事，即时客系，而去其械，间数日，引问曰：死者首何指？曰：东。
又数日，引问曰：自刑者刃之靶何向？曰：南。又数日，引问曰：死者仰耶？覆耶？曰：仰。又数日，引问曰：死者所用之手左耶？右耶？曰右。即诘之曰：是则果非自刑也。如尔之说，即刃之靶当在北矣。民叩头曰：死罪，实某煞之，不敢隐。遂以具狱，正其刑名焉。丁太尉府君忧，号慕泣血如前丧，而毁瘠有加焉，成人之心也。服阕，荆南裴大夫复请为从事，除大理评事兼监察御史。府罢，人故相国郑公东都留守幕。後故相国李公绛代郑公居守，留公仍旧职，转殿中侍御史，赐绯鱼袋。移府，又以旧秩署华州防御判官。李公入拜大兵部，故相国崔公群替守华下，喜曰：吾真得杨侍御矣。又署旧职。府移宣城，以礼部员外郎副团练使。三州之重事一以委之。公亦修竭心力，用酬所遇。崔公当代贤相，匡赞清直之外，尤以文雅风流自处，一觞一咏，莫有俦比。唯公能对之。以此益厚。徵侍御史，转起居舍人。长庆初，段相文昌与故相国萧公亻免谕事穆宗之前，段曲而辩，□萧公拂衣谢病去，除同州刺史。闻其风者，懦夫有立志。当时修起居注者，段之党也，诡其词而挫萧公焉。公及此见之，叹曰：吁！贤相之美，其可诬乎！予不正之，是无用史笔也。於是重注萧公事迹，人到于今称之，授司勋员外郎，复从相国李公绛兴元节度之请，除检校户部郎中、摄御史中丞，充其军ヘ。
李公素刚直，尤憎恶宦者，不能容之。监军使积怨，因构扇军中凶辈作乱。李公与僚佐登城楼避其锋，贼势益凌炽。公执李公之手，誓以同死。俄而贼刃中李公之臂。公犹换其手而执之。公之竖銮铃号于公曰：相公臂断矣，不可执也，不如逃而免之。公不可。铃救之急，乃用力抱公，投于女墙之外，遂折左足。及归京师，呻痛羸卧，每亲交会话，唯以不与李公同死为恨，未尝言及折足事。朝廷多之，拜户部郎中，寻帖史馆修撰，由起居之直笔也。文宗好读左氏传，而病杜解大简，特诏公演注之，儒者称其美。韩司封郎中。是时郑注以奸诈惑乱文宗皇帝，用事□禁中。公仲兄虔州府君时为京兆尹，显不附会。注因中以危法。帝怒，将必煞之，系御史府。公泥首跣足，与诸子侄挝登闻鼓诉冤，备奏郑注奸诈状，文宗稍悟。虔州府君翌日自御史狱贬虔州司马，公友爱之效也。公亦以忤奸党出为舒州刺史。在郡苦节，以安人为己任，百姓歌之。韩湖州、苏州，理行一贯，结课第考，年年称最。迁桂州观察使兼御史中丞。廉问峻整，部内清肃。转浙东观察使、御史大夫。始至之日，按监军使部将取受事，正其重刑，宦竖屏息。时论以为难。入拜给事中，迁户部侍郎，出为荆南节度、检校礼部尚书。奉公以勤，待物以弘，常轸恤人之虑，不萌利己之念，苟须坚守，不惧流谤。监军使段归文小使取索无节，公悉禁绝之，其後归，毁於宣宗皇帝。虽不之信，犹罢镇，徵入为工部尚书。未几，除秘书监，又改检校工部尚书、国子祭酒。闲秩七载，恬澹安逸，未尝以退落介意。复授同州刺史。到郡计日受俸，生生之具，不取於官。
岁时伏腊，属邑之馈献者，虽鱼雉之微不复受。迁宣武军节度使，检校户部尚书。
汴州频易主帅，府库空虚。公至之日，告志□辟，阜安军伍。未周岁，报政政成，而受代迁天平军节度使。道病归于东都。以咸通二年七月十日，薨于宣教坊之私第。讣及阙下。皇帝罢朝一日，赠右仆射。呜呼哀哉！公在家称其孝悌，取友尚於信实。虔州府君与崔行检善，行检没，公深虔州之□，养其子，立其家，至于成人。公与故翰林学士路公群有深契，路公病累月，公躬亲省视，备其医药。路公之没，□公亲临之，始终无恨焉。斯可谓士林之仁人，朝右之耆德。且又天付济活之才，而不登三事，岂命也夫！前夫人郑氏，後魏中书令羲十代孙，初定系族，甲於众姓；北齐尚书令、平简公述祖八代孙，皇秘书少监繇曾孙，秘书监审之孙。先公以雄文硕学，洁行全德，不求闻达，屈居下位，至抚王府长史，赠右仆射。夫人即仆射之幼女，余之姊也。以婉顺闲淑，归于公之室，十有一年，主中馈之理。公亦以清阀鼎望，敬之加隆。先公三十有九年而没。生二子：曰筹，曰范，皆登进士第，有令名於当时。筹长安尉，范今襄州节度蒋公系从事，试大理评事。公之长子思愿，郑夫人鞠之同於己子，有清文懿行，今为国子周易博士。
继夫人韦氏，开元宰相安石之玄孙，歙州刺史同则之女也。贤德令范，达于六姻。
生二子：曰符，曰篆，皆禀训端悫，以文学举进士。一女适前进士周慎辞。又别四女，长适前凤翔从事、检校礼部员外张温，其三女未笄。别七子曰，以志学取礼科，今为著作佐郎；曰郡，曰同，曰艮，曰巽，曰涣，曰升。皆用和敏孝敬，率诸兄之教导，萼不之列，熙熙然无尤违焉，亦可谓余庆之门矣。以其年十一月廿日，归葬于河南县金谷乡尹村北邙山之南木麓，列于累代旧卜之域，郑夫人焉，礼也。将葬，其孤思显、筹、范等号痛崩擗，收涕告于其舅薰曰：先公之盛德大业，布于寰中，然莫如舅知之备。流美万祀，愿假刀札。余实能详之，著录不让，非敢以文。其铭曰：
洛北兮邙岗ヂ，柏梢梢兮杨氏阡。积德行兮当英贤，垄域接兮楸贾连。
公之道兮清白传，名振古兮身泉。逝不可逃丘与渊，始终无恨胡为冤？孝悌报施诚动天，子子孙孙千万年。噫！将仕郎监察御史里行郑繁书（录自《洛阳出土历代墓志辑绳》）
№咸通００９
【盖】
大唐故杨府君墓志铭
【志文】
唐故宣德郎行内侍省内府局丞□□杨府君墓铭并序左金吾卫兵曹参军傅滔撰夫□才定位，五□敷扬。得忠孝仁义之性者为贤人。蹈礼□谦穆之道者为君子。有一於□人，犹□□称。况乎智勇兼之，其得无志哉。府君讳居实，字贞一，望弘农，姓杨氏。其先高辛氏之苗裔。以周封宣公伯侨於杨，因以为姓。自後派流枝柝。其在秦者曰熊，为秦名将；其汉者曰楼船将军。其文著者有吐凤之祥，其贵显者有徙关之宠。世传武略，兼播儒风，代不乏贤，习仁□□。至于府君曾王父隐琦不仕，少负不羁之才，而有乡曲之誉，分地利而供孝，履天爵以修身。
王父忠信，正议大夫行内侍省掖庭局令，官以能著，禄以德升，既蕴令图，宜贻厥後。夫人解氏，慈而有训，惠而无颇，苹藻之道自明，鞠育之心天锡。府君纂承孝敬，密侍禁闱，闻天上之康庄，不言温树；茂人间之棣萼，尽发琼枝。弈叶传芳，蝉联继美。以是特进吕公大和四年监抚彭门，辟为赞佐。节行无点，时贤师资。远彻宸聪，遂加绿绶。五年之□，九对敷＊。万里穷边，四监防卒。文皇佳其才干，军吏赖其通明。大和九年遂擢授内养。时有萧墙之难，府君无危惧之容。遏寇孽於戈戟之间，扈銮舆於仓卒之际，忠贞爰显，节行弥彰。由此迁升，复加等列。其年冬，授将仕郎掖庭局宫教博土。洎文皇晏驾，武宗龙飞，北虏有犹豫之疑，贵主有旋归之计。事下素约，谋叶机权。若非天纵之才，谁能为□使者？壶关叛戾，屡奉诏书。令抚郑滑之师，潜应都统犄角。优诏奖任，皆自宸衷，宠锡之荣，无以过也。府君感恩於国，誓死於身，运筹策於帏幄之间，忄旨奇偶於行陈之上。凶渠寻殄，复位旋师。风威肃然，靡不瞻瞩。由是会昌五年敕授泾原副监兼护临泾填□监。洎大中四年，党羌狂悖，府君奉诏监抚长武、崇信等镇将士行营。府君临戎有略，布阵无□。破敌摧锋，曾无虚发。其年加宣德郎内府局丞。寻除大平军副监。倏为风恙所侵，爰忧□冠之里。乃曰：吾入仕四十年，奉戴五明主，历官八秩，佐监五军。效用之谋，不为无立。知退之□，其在兹乎？遂求罢免。府君娶夫人左氏，父高尚不仕。夫人家传礼乐，天禀仁和，常履恭姜之□自获螽斯之报。有男二人，长曰处约，以孝行承家，忠贞入仕。自宣皇三年，赐绿拜内养，授宫教博士。九年，为姻族失旨，遂罢内养。荣由身立，罢非己尤，君子屈伸，於斯可见。至十四年，郡议举能，复为左神策军内孔目。盖以慎密温恭，允文允武之所致也。次曰处，龆年孝谨，入仕劳谦。立信义于友朋，慎行藏於家国。大中八年，入翰林监医官，十三年赐绿，授宫教博士。此则昆仲皆得於家资□□府君慈训之所至也。自府君抱疾已来，令嗣昆仲，衣未尝解，寝未尝安。祈福求医，无所不至。呜呼！天道如何，药饵无应。以咸通元年十一月十五日薨于兴宁坊私第。至二年□□日，葬万年县祟义乡南姚村。噫！人之处世，莫不欲位尊而家肥，握权而居要。夫然者孰□□□府君建勋策而富德仗，公忠而知退者哉。有是德，有是功，其可无志乎？铭曰：
□宿之懋，松桂之贞，猗欤哲人，问世而生。其禀伊何，惟岳降灵，始佐彭门，恪愿□勤。九入敷奏，四监边军，皇恩一浃，绿绶如春。执策天庭，萧墙遇难，扈从圣明，脱离祸乱，青史传之，古今咏叹，北虏犯边，承诏慰旃。既得其情，贵主以还，壶关叛离，君监滑师，折冲樽俎，潜谋幄帏。党羌跋扈，君抚长武，戈指必擒，旗挥必取。官不求尊，色让朱紫，不矜不伐，诚明可恃。既忠且廉，怀仁炳义，孝彰存没，道符终始。氵孛为尘，斯文常尔。
　　孙　　全敏书（录自《隋唐五代墓志汇编》陕西卷第二册）
№咸通０１０
【盖】
李府君墓志铭
【志文】
唐故陇西郡李府君夫人清河张氏合墓志铭并序女婿太原郭绪制李氏之先人，杨公之苗裔，徵其远叶，积服簪裾，下习皇帝为宗，上念老君之圣，述其先世，策立至今，後代子孙，皆为胤序。皇曾、皇祖不仕，讳陨，先府君讳澄时，君讳让，本贯魏州莘县太平乡北孙村人也。因仕马溃乱，迁居异邑。
惟府君故贻□业，久□楷闾，慷慨其行，摆脱＊缁，甚为人也，祸福胎基，具其裔矣。奈何归修短，夜寐长辞，遂以大中四年十二月六日卒掩祸患，终于博州武水县易俗乡涡村斯，享年五十有八。惟夫人柔□夙著，懿范□□，言行容工，谅为俱美，行配之宜，其室所冀人，俟以偕年。去大中十二年三月十八日染疾，所终同居斯第，享年七十有二。嗣子五人：长男可封，仲男可及，季男可九；女十二娘，适於郭氏，十三娘侍於解家既女孝养为先，侍节罕见，声透云霓，乡闾话遍。岂期早丧天然，伤催泣血，六亲别以永千秋，男女隔兮万代灭，父母俱丧，别业安茔，心终□摧，气沾血土。然至咸通三年岁次壬午正月庚午朔十日己卯，俱窆於当村东北二里，附先茔之後，礼也。其茔东临津界，西辅长堤，前倚朱神，後隈＊阜。茔安此处，万代千秋，後代子孙，早加荣禄。但虑桑田变改，陵转移，刊石为词，同於泉户。乃为歌曰：
猗欤府君，积庆儿孙，遗荣高贵，志道谦尊。其一。於家孝悌，处长常存，忽归大夜，掩面荒{艹亲}。其二。夫人芳猷，琴瑟齐休，同归幽壤，鸾镜同收。
合卺同礼，□□□□。
（录自《隋唐五代墓志汇编》江苏山东卷第一册）
№咸通０１１
【盖】
　唐故太原王夫人墓志
【志文】
亡妻太原王夫人墓志铭　河中节度押衙兼後院将兵马使朝议郎前守遂州都督府司马柱国唐思礼撰　文林郎前池州青阳县尉云骑尉赵逢书大凡人生于世必有其终，焉能免哉！而有四德备修，善实天与，遽谢於盛年者，冤惜如何？夫人姓王氏，字太真，太原郡人也。三世之上，皆历美宦。曾祖讳闰，皇游击将军。祖讳伦，皇右卫率府勋府中郎将。父前申州司仓参军，名澧，留职版籍司，强敏俭谨，人多师尚。母夫人即皇神策右军兵马使刘氏讳明女。内外令族，惧为显仕。夫人即第二女也。幼德敏慧，丽质天成，容止毕修，婉淑有裕。年十七，余以陋质薄鄙而得之。夫人性孝敬，依归佛，喜洁净。恭祀事於先人，谦妇礼於伯仲。未尝违於顷刻间；而约用待下，皆尽其诚。由是我家日肥，亲族日睦。又谓余曰：夫音符人事上宜竭忠勤，矜孤寒，厚仁义，实君子之事。
愿采斯语，当取日休。洎余真秩忝升典午，兄弟克树宦禄，岂非夫人淑德之致耶！夫人善於音律，妙鼓胡琴，或命余坐旁，召臧获等看，自弹之。声调清越，指韵铮＊。乃曰：非某自求其乐也，是将以娱足下退公之情，散隶使驰驱之倦耳。又有女奴，每许侍余之栉，以已之珍玩之物，俾自选以宠与之。其宽容柔顺恤下如此也。夫人来归余室，周年矣。或曰：嗣事甚严，宜有冢子，於是祈拜佛前，志求嫡续。精恳既坚，果遂至愿。以咸通三年十一月十六日初夜娩一男孩。夫人喜色盈溢，及二更，不育。夫人方在蓐中，而伤惜之情，不觉涕下。三更，夫人无疾，冥然而终于河中府官舍。奈何报应方谐而反是丧己。彼苍者天，歼我良偶。
施善之道，在於何哉！夫人享年廿三，越十日，余护归长安，权窆於万年县川乡。用来年二月廿七日厝于大茔之东南隅崇道乡。一男曰丑汉，今七岁，一女曰遂娘，始三岁。夫人怜育二子，过於己出。今也鳏身抚幼，伤如之何。余半枯之身，自兹不嗜血食矣。被祸之初，余修斋终九日，及广造功德，冀此虔恳，助彼善缘。今於兆中皆取夫人平昔服玩之物样制，致于其内，神道固当喜用之。呜呼！日月有时，将及永。无期会面，空摧五情。纪斯美范，泣以自述，铭曰：
神理冥冥兮天道茫茫，人生修短兮祸福难量。痛良人兮寿不永长，视孤嗟己兮益忉摧伤。哭新垅兮于＊之傍，松日长兮草日荒，正华淑德一归此，保芳魂兮千万霜。
（录自《隋唐五代墓志汇编》陕西卷第二册）
№咸通０１２
【盖】
唐故天水狄府君墓铭
【志文】
唐故集州衙推狄公墓志并序乡贡进士杨坤撰粤戏！天假其气，不与其寿；神假其禄，不终其荣。狄公之谓欤。公讳玄，天水郡人也。曾祖讳莘，好寻山水，高尚不仕。祖讳令晖，博习典坟，又闲三略。父讳伦，久蕴名望，德义俱兼。以具前志，略述书之。公即先府君之长子也。公自弱冠，敦儒强学，而所陟形神秀耸，重海滔，迁禄秩。遂万古留规，举措能人，性廉者静，必宜徇情。方俟大用，奈何积善无休不兴，尽於衙推。金百炼而龙泉乃神爵服。众推其能，授当州荣职。
代显其材。公冰素皎然，人久麋而名望。长材盖代，恩泽布於四邻。公於家夙夜匪懈，轨范有彰。岂谓四蛇吞运，二鼠侵魂。不康其身，疾裕渐殛。以咸通三年七月廿三日终於皇城里之私第，景龄五十一有五。即以其年八月十日葬於古城村白鹿原之礼也。材方展而寿有期，位未高而禄将绝。虽然，超其时而福善不臻。
孰能显於世矣。公弟不幸短命先终矣。其弟也少小好善，武略尤能。忠行立身，辈流推让。公夫人骆氏，训立闺门，抚育孤幼，动合母仪，不事容华。每勤丝，恭敬神佛。有其二子，长者敬宾，次者敬宣。执丧泣血，性从自天。如慕如号，情将抽割。德惟不朽，刻石兹文。铭曰：
日期西迈，魂注逝川，灵缘何往？德行世传。恩沾远派，义究精玄，时兮马鬣，石记终年。在生行惠，死也良贤。归真志道，元气依天。以通冥路，出入黄泉。山岗丘垅，四至云烟。瑞＊悉集，林木茔前，久羸风疾，药饵无痊。呜呼兮忉，愚夫兮缘，白鹿原瘗，礼也兮全。垅起悲风，坟连苦务。呜呼！往不可追，言将终兮。已矣。
大唐咸通三年岁次壬午八月丁酉朔十日丙午天水郡狄氏葬于白鹿原古城村之里也。　　陇西李嵩书并篆盖（录自《隋唐五代墓志汇编》陕西卷第二册）
№咸通０１３
【盖】
失。
【志文】
唐故丁夫人墓志并序夫人性丁氏，其先祖济阴郡人也。自元东来，播流淮左。父讳云，夫人即之女也。雍雍素质，睦睦德威，训育有仪，四德终备。自笄之年，归于彭城刘氏讳钧。公不幸先逝。父讳干。夫人春秋七十有四，何期寝疾，药饵不追，以咸通二年八月五日终于扬州江都县通闰坊私第。有子四人，长男曰文肃，次男曰，次曰纵，女适天水赵氏。号天泣血，叩地绝浆。乃以期年九月十一日葬于江杨县嘉宁乡之五乍村，归于大茔，合附于府君之，礼也。後恐陵谷将变，桑田改移，故刻贞石，乃为铭曰：
□□□兮苦悲忉，山索寞兮夜孤月。凄凄肖兮人岂过！□□夫兮兔归穴。泉门闭兮何日开？信不通兮哭难彻。
（录自《隋唐五代墓志汇编》江苏山东卷第一册）
№咸通０１４
【盖】
郭君墓志
【志文】
唐故郭府君墓志铭并序曾讳清，祖讳贵，父讳免，并皇不仕。
府君太原郡人也。上世本贯京邑，已有年代，住居昌化，受天知命，养性安闲，宽仁德厚，志在□□，千里浩信，四海皆通，奈何天之降疾，医药无痊，以大中十二年十一月十二日，奄归大夜，春秋七十有六。夫人韩氏，母仪不坠，常悦和颜，为亲养之义重，接邻里之周旋，何忽降祸，凶＊来前，以咸通二年三月二日终矣，享年六十有六。嗣子二人：长曰文义，至孝励力，忠贞诚家，罄竭丧事，不惮辛＊；新妇李氏，妇道邕邕，能为中匮，六姻敬羡，内外称贤，昼哭夜亭，无逾於礼；次曰文诚，幼小庭，立身谨静，累掌公徒，曾无败阙，忠孝俱全，众推干办，诸侯彝用补充埂倚驱使官，军府嗟叹，乡闾共傅；新妇任氏，恭＊翼翼，妇礼无亏，敬玄孝养之心，乍遭荼毒，仪质改常；孙男友善、友金、友惑、友迁、五儿、僧和等，未报深恩，悲悼难说。需车恸哭，旌兮送之一别。
以咸通三年岁次壬午十月丙申朔廿六日辛酉，葬于郡西南五里北山龙岗之下，合礼焉。伏恐窳窿平变，迷忘其所，刻石立铭，用记厥处。铭曰：
苦哉扫哉郭府君，思之往日情义分。痛兮念兮身丧殁，亲族欢会永无因。魂兮悄悄归泉路，晴天明月照孤坟。
（录自《隋唐五代墓志汇编》山西卷第一册）
№咸通０１５
【盖】
大唐故赠平原长公主墓志铭
【志文】
故赠平原长公主墓志铭并序翰林学士朝议郎行右补阙柱国赐绯鱼袋臣独孤霖奉敕撰翰林待诏将仕郎前守右威卫长史臣张宗厚奉敕书翰林待诏承务郎行左春坊太子典膳局丞柱国臣毛知俦奉敕篆盖有唐咸通三年十二月二十二日宣宗皇帝第十一女薨，享年二十有九。诏赠平原长公主，以四年四月十七日葬于万年县崇道乡夏侯村，礼也。夫立爱自亲，圣人之明训；饰终追远，王者之大猷。况复懿顺□新，柔明天纵，晦言功而窈窕，茂诗礼以幽闲。岂知上国先春，委兰芳於嫩紫；中宫晚景，艳於鲜红。斯所以遽开玉房，永流彤史。夕睹西楼之月，空咏纤纤；秋闻北渚之风，徒嗟眇眇。
圣上友于之念，体自至仁。方将送以上卿，俾升车於单伯；主之同姓，命筑馆於庄公。而逝水难留，重泉易闭。照藏金镜，是失飞鸾；声咽玉箫，非从去凤。爰举疏封之典，式扬考行之人。乃命词臣，仰载淑德。铭曰：
贵主生兮婉仪，ツ美目兮娟眉。花容兮雪肥，掩琨树兮映琼枝。适来兮以时，何去兮可疑。被裳兮导绣旗，环蕙障兮殿荃帷。云冉冉兮虬螭，望不知兮所之。
诀金阙兮长辞，袂王母兮裾拂瑶池。启三清兮有伫，虽万代兮何悲。
官臣强琮刻（录自《隋唐五代墓志汇编》陕西卷第四册）
№咸通０１６
【盖】
　大唐故牛府君墓志铭
【志文】
大唐故宣义郎行内侍省内仆局丞置同正员上柱国牛公墓志铭并序文林郎试太常寺协律郎李撰大明建极，出自随唐，鼎放之胤也。大源冲硕，流长条蔓，殃雄百代，建于晋始公之六世，并知名当时，有匡辅之号焉。公禀二仪之冲气，体含章之秀规，玄明标於天然，领识备乎盛德，茔桂交於玉质，挥清响於金声。肇自忠贞，而令问著矣。公讳维直，字，渭州陇西郡人也。祖义，皇朝散大夫、行内侍省内仆局令兼□味库使，奉天定难功臣。父宝诠，皇大夫、行内侍省宫闱局令、员外置同正员、上柱国，赐绯鱼袋，食邑三百户。公即大夫之第二子也。公神仪雅秀，衡宇清朗，志性深静，词议通和。干事之容，发见于幼；君子之器，克成于长。
神武之始，振起厥能，贞明之光，叙进其位，縻职诸司，稍升尚食，卑宫菲食，将贻後世。有司明为条式。宣宗皇帝籍其干固而爱其才。大中三年进诣，授进宫判官。公先养育安人，而後鬼物。升降以事，损益以谋，与时消息之大体也。宣宗皇帝闻而嘉之。至七年，授染坊判官，十五余载。公抗勤王之义，迈管晏之仁。
与朋友交，言而有信。咸通四年庚申月甲寅日卒，终于光宅坊私第。龟筮卜兆，癸亥月申日葬于上傅村白鹿原。前临玉案长道，北倚三岗凤凰，此地葬後富贵，子孙长事帝王。故夫人吴氏，门传勋德，代习卦。公庚辰岁秋月先终去此茔一百步祖茔礼也。嗣子存周，将仕郎、内侍省掖庭局宫教博士、上骑都尉、尚食司御。
进深沉有大度，藏器於身，大时而国。中子从□，左三军押衙，器宇端厚，克绍清风。次子从，拟骁骑尉，身俗德行，学扰古今。次子从彦，期。绩善无庆，丧此通人。有司感恸，内庭咨嗟，老幼哀号，若丧父母。其词曰：
浑元既剖，二气陶均，冲哉忠武，吸化之醇。灼灼奇秀，＊＊日新，挥仪凤标，吐光龙津。解褐鹿丘，曾祖紫辰，萧同濠上，蔚齐渭宾。经纶草昧，远迹庇人，免夫左衽，孰如其仁。高风扇矣，逝而不沦。
（录自《隋唐五代墓志汇编》陕西卷第四册）
№咸通０１７
【盖】
失。
【志文】
故朝议郎守魏王府谘议参军郭公墓志铭乡贡进士王行儒撰□□者垂远，德博者後昌。虽□代□□□□□□载而不息。公讳傅则，□□□先太夫人也。昔□号□或以虢为郭，因而命氏焉。俊子孙派分。今为京兆长安人也。曾祖讳于、祖讳挥，父讳兴。公禀中和之气，受仁茂之性，冲默宽异，精简尤能。初释褐，授承议郎试左金吾卫兵曹参军。至大中十四年，授朝议郎试左金吾卫长史公宪章惟古，文武在躬。凡日□孰不钦崇。至咸通二年七月，授朝议郎行左卫率府胄曹参军。咸通二年十月，迁朝议郎魏王府谘议参军。公擢升之美，时所瞻重，既登朝列，以历班荣。何期才与命乖，数随景晏。膏盲处至，药石无瘳。以咸通四年岁次癸未八月廿二日终於大宁理之私第，春秋有八。夫人孟氏，霜训庭闱，坤仪令范。内蕴克柔之节，外彰三从之风。公兄□□传礼，别敕授左神策军同正将（此处原刻衙□虞候四字，後磨去重刻同正将三字，虞候二字尚存痕迹。）并累受恩荣，禁军守职，美誉昭彰，夙推令望，言惟今雅，动必依经。
哀伤手足，痛贯於心。侄敬述，游击将军守左羽林军将军上柱国知军事。忠良奉上，惠爱临人。芳声以播，洋溢中外。公有子二人：长曰从彦，次曰从告，并材干有闻，学由天假，孝行生知，皆禀严训，哀摧过礼，柴毁无容。营辨之仪，必诚必信。呜呼！日月有吉，龟筮叶从。以其年十月庚申朔廿五日甲申宅兆於京兆府万年县长乐乡郑村，礼也。恐年代之绵远，虑陵谷之变迁。请述斯文，纪于方石。乃为铭曰：
於戏郭公，休其有光，历官四任，久而弥芳。大梦忽至，千何彼苍，身为代隔，名逐风翔。宅兆万年，长乐之乡，泉扃一闭，空悲白杨。
（录自《隋唐五代墓志汇编》陕西卷第二册）
№咸通０１８
【盖】
失。
【志文】
唐荆南监军使银青光禄大夫行内常侍赐紫金鱼袋吴德妻天水郡赵夫人墓志铭并序乡贡进士柳凤撰洎庖义帝统三才，画八卦，质文乃异，坟籍聿兴，改结绳以就契书，更朴素而饰缡藻，虽今古绵邈而百代可知。大凡立德立言，纪功纪事，非祖述不可追往躅，非金石不可示悠久。夫人天水郡赵氏，故游击将军、守右率府右中郎将、上柱国、赐鲱鱼袋庆之长女也。夫昆岩峻丽，则詹一，汉浦澄深，乃孕珠贝，亦犹家慕义而忠孝生，世祟礼而贤和出。夫人生於礼义之家，而忠孝贤和，得於内训。自乡党有誉，乃戚里傅闻，兰蕙幽而馨香外闻，松筠劲而雪霜内操。以其礼有移之制，爰及初笄，遂纳质问名，归于濮阳公吴氏。一奉苹藻，四十春秋，始则葛{ぱ糸}于青松，终乃会鸾凰于丹穴。枯荣守节，历随宜，或捧君家之令则，怡声顺色，蚤夜无违；或抚娇幼之情，则玩用甘酸，亲疏莫间。过但归己，善辄称人。少则妇顺为众所推，长则母仪为众所敬。未尝少失规矩，□中外者言，岂唯作范家牒，抑可垂光史册。噫！药石针艾，前贤所留，於夫人小疾不瘳，则生世何？又天理福善，亦何昧耶？以咸通癸未岁夏六月十七日终于京兆府万年县来庭里之私第，享年五十有七。於是盥沐焚香，斋容肃位，召左右曰：夫万品修短，各有其分，吾於生死，苟无惑焉。□我所天，掌国命，监抚藩维，恨不得面诀存没，永谢幽明，长吁数声，复以遗言诫令诸子，丁宁员泪，掩然告终。
有子六人：长曰全缋，朝散大夫、行内侍省内府局令员外置同正员、上柱国、赐绯鱼袋。次全略、次全绍，儒林郎、行内侍省内仆局丞员外置同正员、上柱国。
次全泰、全正、全等，皆宿承庭训，孝养有方，咸誓百身，购我慈爱，泪尽继血，终负孝心，衔哀茹茶，忍死号恸。乌呼！生有所养，没有所安，卜兆考时，就其玄窆，以其年十一月十四日葬於万年县川乡南姚村，刻石记事，垂於远图，以为铭：
择日筮时，拓土分疆，卜万年县，在川乡。禁城晓开，灵与东出，九族有慕，六子如失。素＊滔滔，皇居巍巍，千祀千祀，右之左之。日惨悠悠，风悲薤露，玄壤遂安，幽封永固。
（西安碑林藏石）
№咸通０１９
【盖】
大唐故师府君墓志铭
【志文】
唐故陕府监军使正议大夫行内侍省内谒者监员外置同正员上柱国武昌县开国男食邑三百户赐绯鱼袋平原郡师府君墓志铭并序前摄陇州防御衙推登仕郎试左武卫兵曹参军饶简撰并书公讳全介，字立之，泉州清源人也。历承庆绪，谱籍存焉。其先惠超，皇任内外尚食知食使，随驾南朝，赐紫金鱼袋。公俊迈雄杰，该通郡籍，以忠孝为心，独步人表。元和初，为材应选。天子奇之。遂乃筮。尝曰：挺乾坤，正日月，跨宇宙，致升平。繇是风仪有节，恩泽遄加。至年，赐绿，加徵事郎，行内侍省内仆局令，员外置同正员、上柱国，充内枢密院孔目。至十五年，帝以礼学弥恪，本□有章，加朝议郎，官勋如故。长庆初，穆宗负，恩加宫闱局令，官勋如故。
敬宗新恩，加太中大夫，官勋如故。大和，文宗统极，新恩加内寺伯，官勋如故。
至四年，天子以在禁掖勋旧，差使江西送岭南节度使李宪节，用酬绩效以劝恪勤。
会昌，武宗驭宇。尽力弥缝，大称上旨。在官之操，清白俭慎。人情翕然，以为绩用无比。新恩加正议大大，摄内侍省内给事，判仗内宫闱局□，封武昌县开国男，食邑三百户，仍赐绯鱼袋。至四年，恩陕府监军使，官勋如故。外抚四载，□民畏爱。恭行皇化，无党无偏。所理正直，将骑有礼。内外瞻美，衢路欣然。
至大中六年，年满归朝。便退私室，承绍先业，俨然如初。道和而不杂，心俊而不疏，温恭揖让之间，自得辈流仰誉。亲朋谓曰：能贤乡党，为之知命。何车之书满腹而有斯见！何七步之才攸进而有斯知哉！退私一十七年，居家遇疾，时咸通四年秋七月十八日，薨於长安县修德里私第，享年八十有一。公建中四年二月二日生。夫人周氏，淑德贞谅，整肃居丧，以礼尽哀，毁不灭性。有男一人：季彰，能以器应世，今为承奉郎行内侍省掖庭局官教博士员外置同正员上柱国。女一人，适刘氏。夫妻不幸，并早沦殁。男以丧礼，摧毁逾制。以咸通五年正月九日窆於京兆府长安县承平乡小杨原，礼也。於戏！禁掖德风，藩维监护。内外称美，来思去慕。恐陵谷变更，德音俱泯。故刻他山之石，以为不朽之铭。曰：
济济伊人，威仪在身，六朝恩泽，银朱轮。莅事忘劳，居家夕惕，忠孝恭谦，德行弥剧。知进知退，和而不同，绩名未朽，璋随风。亲朋恸惜，呜呼哀哉！音徽长在，日往月来。
（录自《隋唐五代墓志汇编》陕西卷第二册）
№咸通０２０
【盖】
失。
【志文】
唐故银青光禄大夫行内侍省掖庭局令员外置同正员致仕上柱国弘农县开国侯食邑一千户赐紫金鱼袋赠内侍省内侍杨府君墓志铭族侄儒林郎前守易州司法参军魏沛撰朝请大夫检校太子宾客兼监察御史上柱国刘蒙书公讳玄略，字子远，弘展人也。其先系於姬周，食於杨邑。因而命氏焉。即关西之裔嗣。门传荣戟，翊世有光，鸣玉佩绥，代为卿士矣。曾祖太中大夫内侍省内常侍飞龙使判官赠特进右监门卫大将军赐紫金鱼袋延祚。祖开府仪同三司行左监门卫大将军知内侍省事上柱国弘农郡开国公食邑三千户赠扬州大都督志廉。
父左神策军护军中尉兼左街功德使开府仪同三司行左卫上将军知内侍省事上柱国虢国公食邑三千户食实封百户钦义。公即军容之长子。少蕴咨谋，风襟朗峻。三冬而文史早富，一室而芝兰更芳。孝敬承家，忠贞辅国。棣萼联荣於紫禁，簪缨奕耀於丹墀。为圣朝之股肱，作宫闱之柱础。弱龄之岁，俟奉宸严。兢庄内积，英华外彰。当时贤侯，逖听风徽，交相争聘。时以中禁求才，独副嘉选。至大和二年正月，加徵事郎行内侍省内府局丞。蒙恩赐绿，充东头库家。伫膺宸选，恪奉纶言。译睿旨於元良，达聪明於庶政。恩加绿绶，式侍彤墀。至六年四月，加承奉郎；行内侍省宫闱局丞，除宣州别敕。进退秉吉人之兆，沉详合员士之规。
嘉名已著于中朝，勋秩更彰于华省。至九年十二月，加徵事郎行内侍省内仆局令，充内养。入奉琐闱，累沐云霄之泽；出驰星河，宣涣汗之恩。至会昌二年十月。
加宣德郎。三年二月，赐绯鱼袋。五年十一月，加通直郎。德被薰风，光扬密命。
银章奇耀，朱绂□□。□望益隆，缙绅领袖。至六年十月加朝请大夫，兼加供奉官，赐紫金鱼袋，除总监使。职居上林，官崇密□。□□天选，允称华资。留芳池＊之司，以申园囿之美。金貂侍宠，紫绶增荣。至大中元年三月，除浙西监军使；六月加中散大夫，十月加大中大夫。公能励金石之心，坚松筠之操，布德惠下，孚信详刑。敉宁貔武之师，阜一方之庶。不逾期月，青□弘加。至四年四月，又除总监使。再司天苑，望重禁林，命服新阶，仍荣旧宠。至五年三月，除左僻仗使。授□□巡，严整环卫。文陛尝推於七德，武衡咸依于六韬。若非廊庙之伟才，何以膺兹极宠矣！至七年□□，除襄阳监军使。九年七月，加通议大夫，护戎师律，能遵叔子之风规；政积洽问，堕泪更彰於岘首。□□苛政之私，人有乐郊之咏。至大中十二年八月，加银青光禄大夫开国子，食邑五百户。九月，除缁青监军使。平虏沈雄，军师万旅。控东夷之绝漠，为□海之巨防。课率兵徒，底宁封域，弘加爵邑，宠锡疏封。至十四年四月，□表上闻，乞骸归阙。虏钟陋而将尽，退浮华而浼召。期於止足之心，以避贤能之路。帝乃允从，益加重笃。
至咸通元年十二月，加开国伯，食邑七百户，致仕。三年六月，加内侍省掖庭局令上柱国弘农县开国侯食邑一千户。荣加尚齿，宠□悬车。遵德而就闲，俯遂辞荣之恳。何图未逾星纪，倏疚沉こ。药饵无瘳，俄归大夜。以咸通四年二月十六日薨于长安长兴里之私第，享年六十有三。呜呼！昊天不俯，人将安仰。悼结宸襟，褒祟内侍。爰以龟筮叶吉，玄寝有期。以咸通五年二月十五日，归窆于长安县龙门乡石井村，先代之茔，礼也。先夫人扶风宝氏，衣缨盛族，礼乐名家，未极华，早从代谢。继室夫人颍川韩氏，门清地华，凝姿迥秀。蕙问加宣於九族，兰□□郁於庭闱，有男二人，长曰复均，给事郎行内侍省内仆局丞员外置同正员上柱国，充左坤策军□小使；次曰复ロ，白身为左神策军副使小使；或官荣内省，皆弘贞政之能；或名重禁戎。□□规讽之美。泣血在疚，陟岵兴悲。恐陵谷之将移，纪令猷於贞石。沛叨当末族，累侍座隅。实录尝观，敢扬盛烈。□铭曰：
晔晔轩裳，如如璋，功高区宇，为龙为光。丹墀入侍，紫禁徊翔，洪薰显秩，纶绂荧煌。岩廊重器，清庙□□，□□驰问，孝极南陔。逝波东注，秀不风摧，魂归九原，鼎铭永□。
（录自《隋唐五代墓志汇编》陕西卷第二册）
№咸通０２１
【盖】
失。
【志文】
　　　　　　　　　　　墓志铭女道士贺幽净，年一百八岁，咸通五年六月五日，准敕造藏身室，上二层砖坛，於万年县崇道乡西赵村，与故女道士杭法新墓相近埋殡。
看墓人郑文善　　　　镌字人监葬副使内养周从初监葬使十六宅副使赐绯鱼袋韦□（录自《隋唐五代墓志汇编》北京大学卷第二册）
№咸通０２２
【盖】
大唐故孙府君墓志铭　子丑寅卯辰巳午未申酉戍亥
【志文】
唐易县录事乐安郡故孙府君墓志铭并序府君讳少矩，以讳为字。厥先乐安郡人也。承周文王少子之遐裔，康叔之胤绪，方立氏焉。金枝纂於昔时，玉叶分於後嗣。冠剑从上，其来久矣；远仕河朔，子孙居之，今为上谷易县人也。祖讳希昂，挺生赵北，杰立燕南，宗王邵之休风，慕许巢之逸迹。考讳良涉，仁德坚贞，礼乐全器，高道不仕，逐世行藏。府君即其第二子也。孝行殊常，风神爽朗，辖枢一县，纠察十乡，谦恭而中外钦风，忠谨而远近瞻瞩。何期隙光难驻，日驭不停，不享灵椿，奄从风烛。以咸通五年六月廿一日遘疾，终於永智坊里之私第，享年五十有二。长兄少卿，弟少贞、少平等想存亡而有异，羔雁群分；嗟荣殁兮不同，手足伤折。夫人扶风苏氏，威仪有则，定省无亏，蓬首居丧，号泣庭际。嗣子四人：长曰行殷，次曰行实，次曰行度，小曰行敏。有女一人，十五娘，在室。并禀趋庭而承训，想冰鲤而摧心，痛贯肾肠，疾延肤貌，竭力营葬，事备礼以送终。以咸通五年八月十八日哀奉府君於易县西南候台乡北韩村东北二百步，於□先茔，礼如周制。恐时移代远，无纪附从，故勒贞珉，用彰後嗣。其铭曰：
厥有硕德，明哲间生，温恭秉义，遐迩钦名。天不＊遗，地奄瑰琼，茫茫衰草，寂寂玄冥。前视莱山，后跳燕城，千秋万古，石记为恁。
（录自《文物》一九八八年第四期）
№咸通０２３
【盖】
大唐故金氏夫人墓铭
【志文】
前知桂阳监将仕郎侍御史内供奉李ギ夫人京兆金氏墓志铭并序乡贡进士崔希古撰翰林侍诏承奉郎守建州长史董咸书篆太上天子有国泰宗阳，号少昊氏，金天即吾宗受氏世祖。厥後派疏枝分，有昌有徽，蔓衍四天下，亦已多已。家远祖讳日＊，自龙庭□□西汉，仕武帝，慎名节。陟拜侍中常侍，封宅亭侯，自宅亭已降七叶，轩绂□煌，繇是望系京兆郡，史籍叙载，莫之与京。必世俊仁，徵验斯在。及汉不见德，乱离瘼矣，握粟去国，避时届还。故吾宗违异於辽东。文宣王立言，言忠信，行笃敬。雍之蛮貌，其道亦行。今後昌炽吾宗於辽东。夫人曾祖讳原得，皇赠工部尚书。祖讳忠义，皇翰林待诏检校左散骑常侍内府监内中尚使。父讳公亮，皇翰林待诏将作监丞充内作判官。祖父文武余刃，究平子观象规模，连公输如神机技。乃贡艺金门，共事六朝。有禄有位，善始令终。先夫人陇西李氏，缙绅厚族。夫人即判官次女，柔顺利贞，禀受自然，女工妇道，服勤永旧。及归李氏，中外戚眷，咸号贤妇。
夫人无嗣，抚训前夫人男三人，过人己子。将期积善丰报，岂谓天命有算，修短定分，绵遘疾瘵，巫扁不攻。咸通五年五月贰拾玖日终於岭表，享年卅三。公追昔平生，尚存同体，经山河视若平川，不避艰险，坚心临柩，遂归世域。嗣子敬玄、次子敬、次子敬元，并哀毁形容，远侍灵衬，追号罔极。敬玄等支残扶喘，谨备礼文。以咸通五年十二月七日迁神於万年县川乡上传村，归世茔域。夫人亲叔翰林待诏前昭王傅，亲兄守右清道率府兵曹参军，联仕金门，丞家嗣业。希古与夫人兄世旧，追恻有作，因以请铭。铭曰：
天地不仕，先死陶钧，孰是孰非，无疏无亲。不养积行，不永大命，岂伊令淑，亦惟贤圣。＊此短辰，游岱绝秦。大道已矣，万化同□。
（录自《隋唐五代墓志汇编》陕西卷第二册）
№咸通０２４
【盖】
失。
【志文】
唐故陇西李府君雁门周氏夫人墓志铭并序府君讳用，陇西郡人也。祖少孤，不知其墓。父华进，胤嗣连芳，宗亲玉叶，弥隆皇道，辉叹天枝，远继根丛，流深源派，当代之苗裔乎？先挝徙官，家寄黎阳，因官大庙之旁，居久漳滨之侧矣。府君才雅高耿，英气知明，武擅九功，文精七礼。加以直而不仕，保怡神，远近钦风，少长洽义。家重玉帛，尊寿不永，疾奄大龄也。大和四年三月廿八日，殁於私第。六十有一。夫人慈爱贞和，恩丽质，礼奉君子，德训女男，霜露可期，运延难卜。以咸通四年十二月廿六日，奄於是家，世命八十有四。嗣子元素，恨严训早违，痛夜台之永隔；慈颜失荫，倾天地之哀心。长女适扬氏，次女适弓氏，小女适徐氏，并悲泣朱泪，啼悲断肠。
嗣子新妇武昌郡史氏，徒乖敬养之诚，空结辰昏之苦。孙子四：孟宽、仲刘、季环、幼琮等，积涕成流，感深呜咽。嗣子元素等，心惊神含声骨碎，想逝川无舍，未全金穴之仪，思冥路宽长礼堂之孝。村东北一里，筮易经卜得形胜岗，东西隐轸而势张，南北穹隆而盘郁，以咸通五年岁次甲申十二月甲寅十四日丁卯合同於一茔。是时也：玉菀霜明，银河月净，仪舁排而万百之般亘。凶事而断，乃还续行路，伤感乡里。嗟吁！由恐桑田尚变，高谷更迁，刊石记文，为词曰：
寂八方，风猷圣唐，公降斯雁，为之贤良。雁门夫人，配李□□，义合秦晋，鸾凤俱轮。零落哀女，偏露孤男，孝之以礼，□□□□，同契墟垄，铲石记文□兮不灭。
（录自《隋唐五代墓志汇编》山西卷第一册）
№咸通０２５
【盖】
姚公墓铭
【志文】
唐故吴兴郡姚府君墓志铭并序给事郎试太子宫门郎赏绯前摄涿州归义县令李延祚撰原始肇启，古先帝王圣莫大於唐虞；贤明间代并出於周孔；阐扬道德五千之言，纷帑百家，而莫过於庄老；如此圣贤，尚有生涯之路终，岂唯我辈，胡能免其三甲之连哉！吴兴府君已上计数。公名季仙，字玄敏，率自陶唐之旧职供己而已。虞舜之先，礼部侍郎、司门郎中，继後承之。其先五代官讳，谱谍载，今更不叙。公幼好周游，寰瀛之内，颇曾经历，偶内货实驰务而产於蓟门，即为幽州人也。府君气禀谦弘，量苞巨海，受天正性，德耸孤标，养闲於，取静晦迹，居里巷藏名。会昌中，故太尉相国清河张庄公察以谠直，忠不近名，一命主蕺。
以军令严毅，不敢再辞。释褐署节度驱使官，方知先定其身而後事也。然乃夙夜勤恪，恭守公程，固得军利博哉，帑藏之实。告成功就，却思退鳞，且夫以宗德积行，莫若于安身。遂乃远想赤松之高躅，缅追子康之挂冠。公性恬物，乐时念善而心栖觉苑之中，秉志而能常居长芳之室。所嗟生也如骏[B12H]之隙，流年逝水涛。古今圣哲，品＊隔而修短不殊，盖由命分而定也。享年七十有七，以咸通四年三月廿二日卒於辽西坊私第，逾年而窆於幽都县界保大乡樊村之原，从周典之礼也。嗟呼！性不可追者年也，喟哉！夫人天水赵氏，披挂松萝，采掇苹藻，六行四德，有□有仪。自霜居历岁，画哭崩城，泛彼柏舟，誓将守节。长子君贤，代家君而主持，职列内衙，累兼执於戈戟；命不我与，而沦殁於前。重泉同闭兮蒿里齐归。嗣子存正，次子小眄等并迫攀罔极，尺恸昊天，柴毁绝浆，棘心恳悃，俾述难名之休，冀垂不朽之誉。推让不获，且愧词铭粤：
吴兴令兮枝叶茂，历代芳兮大宗固。名未振兮大夜旋，修短归兮重泉路。松风飕飕垅月寒，穹苍立邈无由诉。令嗣哀哀追孝终，矗起高坟表遗祚。
咸通六年二月二日置（录自《隋唐五代墓志汇编》北京卷第二册）
№咸通０２６
【盖】
失。
【志文】
唐守魏王府长史段遂亡室严氏玄堂铭并序宣德郎前守潘州京刂史赐绯鱼袋颜撰翰林待诏毛知俦篆盖夫人姓严氏，冯翊郡人。其先内外族氏，轩冕胄绪，备在家谍，故不书。曾祖谊，皇朝议郎，行太子舍人。祖淑，皇中大夫守袁州长史柱国赐绯鱼袋。烈考皇通议大夫行濮王府长史上柱国赐绯鱼袋。夫人即长史府君之长女也。夫人年十五归於段氏。天与令德，生知孝敬。奉箕帚之礼，克全妇道。承顺雍穆，於六亲间自上及下，无毫发之短挂在人□。尚沉默，恶嚣倨，和气恬稚，怡然自持。每发一言，可为人之规矩；乘一事，堪为人之标准。性本清净，深悟释理。香水供养，无倦昏旦。善妙声律，迥1111常格。琴得叔夜之旨，笙夺子晋之音；其余乐器，无不通会。纫针剪刻之工巧，即丽人所不及。平生听嗜唯花，必折空门。传说爱折花者短命，夫人无□□乎？长史官居禁苑，艺出群流，适值奏蜀师宁□□廷□为忧轸。遽宣长史驿骑救疗，离家日，夫人抱微恙。微恙中，长史亲季□室内卧蓐苍卒，夫人娣姒情叨，尚为扶持，主辨丧礼。告毕，夫人疾势日增。
长史公孝友仁爱，推服中外。姊妹弟侄，同心一家，求医问药，至於祷祀，俾夜作尽，知无不为。及长史公回，一日，夫人犹能力为行坐，话说家事。更信宿，渐觉委顿。直至微息，语犹分明，更无乱昏，奄然长逝。长史远归，得旦夕侍疾。
夫人可谓忍死相待矣。以其年正月廿六日，启手足於万年县招国坊之私第，享年三十有二。男长曰郭奴，次曰小汉。无女，以仲氏外生继之。念怜抚育，过於腹生手养，小字彭娘子，适彭城刘氏。大小骨肉，长号一家。即长史公哀情可知也。
瞑目之後，远近亲族，至於良贱，识与不识者，皆为之殒泣。夫人之善为人也如此。夫人理家整肃，有慈无严，婢仆有过，即止於责骂。其恤下又如此。主职中馈，分给衣服，皆无优劣，致有怨咨。夫人之行平等又如此。每姑章生侄，有为客嬉游之宴，夫人必先历视诸人花钿服玩，至再至三，孰知如法，方自妆梳。其不厚己好胜也又如此。掩恶扬善，夫人得之。平生未省言人之短，至於喜怒不形於色。夫妻义重，率有常礼。夫人归长史十八年。虽无熨体画眉之爱，其如宾相敬之道，实少伦比。长史公禄□四品，践履五常。於骨肉仁和，奉明执诚，罄时伴宾友，往往□归。夫人忻然，未尝诘问。夫人之宽弘容恕又如此。惜哉惜哉！叙述二子乞□之事，备在图形赞中。长史抱梧桐琴瑟之痛，伤二子幼稚之悲。悼往抚存，生意殆尽。微求月日，蓍龟叶从。以咸通六年四月十七日归葬於万年县川乡郑村，礼也。谨与□长史容南会面，彼此知心。承命授简，牢让莫从。
但愧菲薄，不尽贤德。直书贞石，不敢文。为铭曰：
备具四德，和同六亲，似月方满，如花正春。积善命短，积恶命长，天道不可问，神理何茫茫！兰薰玉洁，薛容菌龄，神识无滞，必归上清。马鬣嘶阡，蛾眉沉泉，福□利後，千秋万年。
渤海吴书（录自（隋唐五代墓志汇编》陕西卷第二册）
№咸通０２７
【盖】
唐故翟长史墓志之铭
【志文】
唐故右街使押衙试金吾卫长史翟府君墓志铭并序前义武军节度掌书记兼殿中侍御史令狐泽撰府君讳庆全，字从善，寻阳人。其先汉相方进之俊。初，子威自伤沉下寮，乃从蔡父相。父奇之曰：子骨有封侯贵，因辇其母来京师。十上射策，中甲科，果封高陵侯。既富贵，奉养执役同家人。内行修饰，朝廷繇是以孝闻。後少子义为东郡太守，闻王莽矫摄，乃檄天下郡国，立刘信。愤激一呼，义师百万，如饥鹰之赴臂，是以子孙世世，必忠必孝，必信必义。曾王父讳宥，大王父讳昌，显考讳晏，皆卓荦有奇节。尝读司马法，画得韫钤要秘。鄙穰苴区区行小国，非为王者师。不原起。故三世高尚不仕。而府少有立，尝拊髀叹曰：大丈夫得一А土则可霸，何必禄而后食。乃于计然五策用三于家。未期，累金百万。是得结连驷骑，击食钟鼎，丝竹满堂，朱紫盈门。皆与之分庭冗礼，贵何啻千户侯等。府君莱衣有光，乌志无怠。太夫人含饴白首，就养高堂。祈福所宗，尤奉金仙教。尝持静名书，精究玄理。慧剑一挥，尘缚迎刃。轻财若土，重义如山。食不异盘，架衣无主。名闻当世，行出古人。呜呼！天不与寿。以咸通六年正月廿四日终於金城里之私第，享年六十有一。二夫人并太原王氏。前夫人肃雍有德，早年下世。
今夫人昼哭不绝声，示有礼也。有子二人，长曰弘绩，次曰弘缃。并鄂鄂华华，荀龙列前，贾虎继後。女一人，适敦煌令狐氏。四德有闻，六姻推重。以其年四月廿日窆於长安县龙首乡祁村泽。以小弟早接姻援，而府君令嗣请铭。□让不获。其词云：
古之志墓，虞陵谷迁，今之志墓，纪德昭贤。夭寿谁司，难问上玄，既赋之命，何夺其年！惟余德音，不泯且千，刻词重泉，与石齐坚。
乡贡进士李殷望书并篆盖鲁球刻（录自《隋唐五代墓志汇编》陕西卷第二册）
№咸通０２８
【盖】
唐故张氏夫人墓志铭
【志文】
故妓人清河张氏墓志妓人清河张氏，世良家也。年二十一归於我。色艳体闲，代无罕比。温柔淑愿，雅静沉妍。随余任官，咸通五年甲申岁十一月一日暴疾殁於解县榷盐使宅，享年五十一，悲哉！有男二人，女一人。长男庆之，早卒，终睦州参军。次男承庆，前宣州旌德县丞。咸通六年岁在乙酉四月二十日葬於东都河南县金谷乡，呜呼哀哉！两池榷盐使守太子右庶子兼御史中丞赐紫金鱼袋李从质文并书（录自《隋唐五代墓志汇编》陕西卷第二册）
№咸通０２９
【盖】
失。
【志文】
唐故颍川陈府君夫人上谷侯氏墓志铭并序　谯郡戴ナ述　　　　　　　　　　　昔素王兴川上之叹，□□於斯，庄周梦化蝶之悲，咸归於此。夫人枝源上谷，□绪□明，冠盖纷纶，庆流后胤。王父讳济，宗族华茂，辉映当时，美景弘廓，器宇沉邃，精术机谋，怡世自若。夫人即公之女也。幼承规矩之女训，长从敬姜之母仪，爰自□□之年，遂仇颍川之室，令□有□，琴瑟可称。呜呼！善绩无徵，神道如昧，义夫先逝，鸣剑久沉。夫人守节贞和，砥砺素行，悟空门之可修，觉尘世之非永。不尚绡罗美服，但随襦□之温器绝荤膻，甘饴蔬食，长斋十载，读念累年。鲜□之时，不求变味，观行□矣，福庆巨周。将知注业之因，□□疾疹之患，倏焉伏枕，大夜如归。於咸通六年八月二日□於朱方之私第。悲夫！死生运谢，修短有常，享年七十有四。□有长兄一人，令弟二人，亦曾效职奉公，怀忠抱义。闻丧趋服，赴告而来，轸念情深，哀号过礼。夫人有嗣子二人：长曰溥，应司天历生；次曰氵，皆持住鸾之孝□，守高柴之士行。有女一人，久在道门，迹混清流，风□玄旨，并□号诉无时，念古人之轨则，龟箜告吉，窀穸有期，□其年六月廿一日，葬於丹徒之南宅心乡黄鹤山东□□望之原，礼也。ナ以夙旧之分，将蒙见命，虽即□□□旌其善，词鬼不诬。铭云：
夫人令誉，训诱芬芳，德施内则，慈惠外□。闺门风范，家道冰霜，鸣剑先失，浦珠沉光。唯资素行，苹藻蒸尝，既捐尘世，履蹈津梁。峨峨玄宫，相地高岗，泉扃永，千秋同堂。
（录自《隋唐五代墓志汇编）江苏山东卷第一册）
№咸通０３０
【盖】
失。
【志文】
唐故洋州录事参军段君墓志铭并叙堂兄奉义郎守河中府河东县令柱国随撰君讳琮，字子泉，以元和十年乙未生於上都问化里。咸通六年己酉三月廿日殁於洋州官舍。其侄□任魏王府长史，生知孝敬，能禀义方。痛启手足之□，及临兆，发使赍货币辇护归於万年县长乐，先茔，其年七月五日克定，礼也。君於家孝友，在公恪勤，历官三任，曰饶州余干主簿，曰汉州什邡尉，因卜居故巢。
娶於成都府新都令田行元之臣女。无何先殁，窆於蜀地。田氏乃硕儒藏书之家，伯仲皆充赋春官。君以选归上国，授洋州录事参军。励节如初，长人所赖。经年遘疾，已至长辞。郡侯尝僚，莫不悲□。矧余之情，其可知也！以君事继亲且仁，为众所仰，事朋友信，驭下恕。冀其天□，以享永年，奈何五十一而终！长女适扶风宝氏，亦犹子遂之助成也。诸孤以友外族及渭阳，皆因官寓两蜀，既卜居及襄事，护灵迁於什放，从理命也。君大父讳简，拭大理评事。考讳元度，梓州□城令，再娶夫人曰萧氏，曰张氏。马鬣联翩，温序之魂，不复见于梦矣。余衔恤为志，词连及铭：
出青门兮，长乐之岑，云惨惨兮，松柏森森。经千里兮，归骨於此，泪染翰兮，以志伤心。
（录自《隋唐五代墓志汇编》陕西卷第二册）
№咸通０３１
【盖】
唐故赠魏国夫人崔氏墓志铭
【志文】
唐故赠魏国夫人墓志铭并序翰林学土朝议郎守尚书户部郎中知制诰柱国赐紫金鱼袋臣裴璩奉敕撰翰林待诏朝议郎行庐州舒城　县主簿柱国臣郭弘范奉敕书翰林待诏朝议郎守左春坊典膳局丞上柱国臣毛知俦奉敕篆夫人姓崔氏，其先博陵人也。以良家子纳於公宫。令范柔仪，超冠群萃，淑慎推高於闺壶，贞芳比洁於松筠。兰言有章，玉德无玷，生寿安公主。主克承训诲，光备肃雍，下嫁元勋，作我英辅，载诞忠烈，继临藩垣。柱石之毗绮斯崇，舅甥之恩礼弥重。夫人享兹丰祉，膺彼修期，以咸通六年四月十日薨，年七十二。
皇帝念公主陟屺之哀心，崇夫人开国之号。爰疏殊爵，俾锡大名。盖所以彰异数也。即以其年七月廿三日葬川乡上傅村北界。词臣奉诏，铭曰：
博陵茂族，乃生贤淑，入於公宫，懿行芳郁。爰诞贵主，克配藩服，载昌英胤，保终遐福。既登寿考，孰叹风烛，圣皇兴悼，天孙茹毒。开国疏封，恩深澧缛，灞陵回岸，川前麓。古渭藏舟，今悲埋玉，刻石於此，用示陵谷。
中书省刻字官臣强琮刻（录自《隋唐五代墓志汇编》陕西卷第四册）
№咸通０３２
【盖】
唐故魏博节度使检校太尉兼中书令赠太师庐江何公墓志铭
【志文】
唐故魏博节度开府仪同三司检校太尉兼中书令魏州大都督府长史充魏博观察处置等使上柱国楚国公食邑三千产食实封一百户赠太师庐　江何公墓志朝议郎守左谏议大夫柱国赐绯鱼袋卢告撰门吏节度推官宣德郎殿中侍御史内供奉柱国赐绯鱼袋吴藩书公讳弘敬，字子肃，庐江人也。周唐叔虞之後，十代孙万食采於韩，封为韩氏，至韩王安，为秦所灭，子孙流散，吴音轻浅，呼韩为何，因以为氏。汉时比干於公为始祖。比干生嘉，为庐江郡长史，罢居＊县南乡临贵里，遂以庐江为郡望。至公九代祖妥，仕隋为国子祭酒、襄城公；文德辉赫，冠绝当时，厥後因称襄城公房。又六代祖令恩，忠勇迈世，武艺绝伦，以中郎将统飞骑，破薛延ヌ於石□坡，与将军乔叔望执失恩力，争功为叔望所诬，兼并部曲八百人，迁於魏相贝三州，功名震曜，代济其美。繇是公家于魏。曾祖俊，赠左散骑常侍，生太保讳默，太保生太师讳进滔。公太师之嗣也。卫国太夫人康氏出焉。天地日月，为灵为瑞，以表帝道之昌，时之康。若不生贤豪，内弼外辅，调风雨，戢干戈，时平岁丰，为仁为寿，则天地日月焉能俾帝道昌而时之康哉？公生而岐嶷，长而聪明，苞贮恢伟，经略宏远，履仁义以抗志，执礼法以防微。发五常於诚明，事百行於忠孝，天资机用，神假英雄。先太师当及爪之役，公尚鱼服，昼夜游息，虽广泽迥野，未尝求侣，豺狼为之潜道，矧寇掠乎？十八系戎藉，侍中史公宪诚目之曰：□君□量，必享厚福。公每卑牧诲用，竟获其安。日後处爪牙，为腹心，出十年。大和四年，先太师总戎，有诏以大理卿副戎事。六年，就加御史中丞；又一年，赐上柱国；又明年，加御史大夫。居ヘ戎之任，逾十一年。抚俗训戎，礼贤下士，六郡之疾苦，三军之奸恶，无不经心熟虑，忘寝与食，繇是隐然有授钺之望矣。及开成五年十月，丁先太师忧，啜泣茹荼，有终丧之志。武宗皇帝屡降明诏，坚夺其情。中常侍谕旨於苫＊间。而後奉诏起复游击将军、金吾卫将军同正。貂蝉弄印，以主留务。明年六月，就加金吾大将军，增题剑之命，登廉车，建龙节，极一时之宠。又明年，加银青光禄大夫、户部尚书。又明年，从谏卒於潞，其子稹狂狡不逊。武宗临轩，命宰臣曰：潞人不恭，将如之何？宰臣曰：从谏孕逆，非一朝一夕矣，潞卒劲悍，请徐筹之。武宗赫然曰：我有神将可□叱擒之。宁俟其交锋胜否哉？翊日，诏御史丞李相国回使於魏。公郊迎，揣知圣旨，谓李相国曰：肥乡之役，早在梦寐矣。相国跃马前执公手曰：社稷之臣，通於神明，信矣。遂诏除东西招讨泽潞使。不浃旬，统步骑七万众，营於长桥之东。贼将王剑、安玉、崔叔途相与言曰：何公亲征我，我当族矣。不若面缚衔璧，庶得再追於公。帐下有属垣者窃语曰：不遣我死於兵锋，我何面目地下见相公乎？三将忄矍然，知众不可违。明日逆阵於长桥之西。公阵於长桥之东。贼乃鼓讠逼公。公遣骑将领徒击其左，步将领徒击其右。公以衙兵八千御之。自午及晡七合。
公手射同罗，尽一筒箭，应弦而毙者十八九。贼乃奔北。诏加右仆射，余如故。
自是联战累胜，既拔肥乡。王剑、安玉继踵来降，遂使鸡泽亡魂，邢丘丧魄，上党固若累卵矣。潞即平，诏加金紫左仆射平章事，封公开国，食封百户，以旌殊勋。又明年，就加司空。岁在辛未，丁卫国太夫人之忧。孺慕哀号，几将灭性。
丧制外除，诏加光禄大夫、司徒、平章事。党羌扰攘，侵轶圻服，徵兵免粟，朝野患之。公表乞统步骑万五千驱而扑之，焚祟窑穴，使无噍类。先皇帝壮其言，终以蝼蚁之微，不足以快ァ武。优韶嘉之而已。因拜太保，兼司徒相印如故。公曰：我志在灭寇，诏不见从，将何以表赤诚，遂以兵器五万事上献助军。韶褒之。
又加太傅，司徒、相印如故。公忠诚屡献，圣泽荐临。其年上即位。九月又加兼侍中。公得戒盈之道，不后前人。虽爵位称尊，而择谦益至。上每顾中　贵人：
为我说何某事。中贵人击对。上必怡然曰：河朔三十年无桴鼓之音，翳何之力。
因对宰臣疏其事。宰臣列立称贺。犹以为位不称德，诏加中书令。既而椎{髟舌}盗荒，徼陷城邑，徵天下精甲戍五岭。邮吏驰报公。公方晏监军使皋、宾寮四方之士，忽辍哺扌文涕，众皆愕氏。公乃言曰：群蛮盗扰交趾，圣上轸忧，我统十万强兵，不能奋击，释天子之忧，高爵重位，岂犹知荣而不知愧乎？一夕而两鬓霜白。遂献马五百匹以助征车，既而又语於宴坐曰：天道助顺，信矣哉！当拔肥乡时，将渡漳水，取邢丘、滏阳。乡导者言漳水浚而急，不可以涉。无舟无梁，难议济矣。遂命骁勇赍长索驾两岸，俾兵士攀缘，庶或能济。使游者先之，以知其揭厉。游者及中流，遽告曰：水才尺许，可以涉矣。疑其勇锐失实，又使详而缓者熟之。又告曰：不逾人，信矣。乃大备攻讨之具，期乙卯过漳。忽游骑驰至曰：潞之西骑将王剑、安玉面缚请降。开营解缚，悉置肘腋，於是长驱大众，由梁而西。则向之漳水，腾波急，不可瞪视矣。时语此事，坐客相谓曰：公之於忠，不独教化六郡，督励三族，闻漳水变异，信乎刺山拜井不为诬矣。咸通六年，睿文明圣孝德皇帝以云南叛逆，速岁兴师，殄扫雕题，收复交趾。帝让加号，归功臣下，册拜公检校太尉兼中书令。三月辛巳下诏。乙丑，公薨於位。癸巳，ㄞ骑上闻。皇帝震悼，不视朝三日。遣大宗正胶、鸿膻少卿段元昱驰传莅吊其孤，内常侍魏孝本喻安其军。左谏议大夫卢告册赠公太师，虞部郎中杨埴副之。公初系戎藉，未及弱冠。大和四年以大理卿副戎事，始事文宗皇帝，逮今四朝，迁官一十三任，兼佩相印者七焉。将启手足，克先知之，一日顾左右叹曰：吾不为生太尉也必矣，他日复日，吾不及新火矣。即名其军吏言别。是日请告表上，令仆射权知後事。三军号恸不忍。三十年孜孜诲以尽忠竭力之道，一旦噤不能言，颔之而已。皆以公之心入吾胸中，有死无泯。公享年六十，以八月一日癸酉葬於魏州贵乡县义居乡司徒村三城里，西去先茔一百二十步，从权也。公娶武威安氏，累封燕国、魏国、楚国夫人。有子五人：长曰全皋，起复震麾将军、守金吾将军、检校右仆射、兼御史大夫、充魏博节度观察处置等使。次曰全肇，奉义郎、检校光禄少卿、兼贝州别驾、赐绯鱼袋。次曰全绰，奉义郎、行贝州司仓参军。
次曰全升，文林郎、前守□州司户参军。次曰全卿，奉义郎、行魏州大都督府户曹参军。女一人，适南阳张氏，封庐江县君。皆禀训义方，并为令器，学诗学礼，既孝且仁。昔之三虎八龙，不足多也。而仆射天资英秀，神作符彩，简严而毅，可以肃下；清正而公，可以事上；上下不失，然后能久於其任，日新功阀，流庆於无穷也。初，册使至魏，且以出军迎。使问其例。军吏对曰：昔我太师居先太师丧，是时册使，先公不迎，盖以寝枕饰凶，不敢渎吉仪也。请安往制，不遽使改易，以夺其守。告喻之曰：起复命官知节度留後，君命召，不俟驾而行，况金革之事，不可以丧礼自居也。册使明日去府城十里降马，留後迎於郊，乃可受册。不迎而入，是辱君命，非所能也。始建是议，军人有忧色，夜半，走大校传呼曰：留後来日迎使。人犹疑畏恼忄凶。及迓於郊，大军翼人，军情甚欢，尽知其尊朝廷盛事也。册礼毕，留後致谢於使臣，复请於告曰：先太师草土之初，奉迎册使，如有关礼，谏大夫能谕之，使上下感悦而无所惑，谏大夫之力也。今我先君日月有期，将志於墓，纂叙懿美，宜无所阙，惟谏大夫能之。告不敢诺，即以先太师志，实册使故刘茂复大卿为之，敢徵其例。告归白执事，皆以为宜，然后许之。返命七日，上御紫宸殿，谏臣次对。上问曰：今何处见卿？礼度如何？告遂以郊迓闻。上曰：全年几？对以所闻之年二十有七。上曰：如此少年，便知奉朝廷，显其父矣。告奏曰：服於所习而能之，性忠孝而得之，不知其继也，因陈公始终勋阀，皆尽忠竭节，不负陛下，至於贻厥之谋，不以报陛下为心，臣不敢悉数，请以一二闻，释陛下忧嗣臣也。上虚襟下顾左右，如有所待。告即言：
臣顷任怀州刺史，东接卫州，注来游宾，皆游於魏，闻何某教诸子，皆付与先生，时自阅试，苟讽念生梗，必加捶挞。今虽儒流寒土，亦不能如此。未有知书而不知君臣父子之道。又有故卫州刺史徐乃文，三任河北刺史，尝有战功，前年卒於所任，即以其子用宾为馆驿巡官。乃文幼子惧不得克终丧制，退而庐墓，以避夺情，未期年，卒於庐所。何某闻而悲叹，知乃文贞女，遂手择良日，纳彩奠雁，娶为全之妇。自古名人义士罕闻其比，况公辅大臣。藩方重德，未有为爱子娶妻不问贤愚好丑，不谋於其母氏也。圣人再三赏异，犹重言故卫州姓名。枢密使亦以知名为对。此时测知圣旨不日降旄节，宠异大魏，使万方知公身殁道存，由令嗣昭焯懿行也。告再拜贺谢讫，退至中书，尽以所奏言於四相国。上台仆射杨公因称公始授大魏，欲以四事归朝廷，惜哉当其时以无人听受其谋，使夺於所习。
其一欲州县官寮请由铨任；其二六郡赋税并请上供；其三管内铜盐之利归於有司。
公英才钜人，硕德伟度，当与皋夔周邵为徒，不当以礼封疆国禄位怀得丧安寝处而已。四者不终其请，语於其徒，虑有惭德。况武宗皇帝君臣道合，将载实而朝，提请公命。武宗欲寿以大藩，移旆荆楚，竟以所请不坚，拟议在物，时来自失，代异何追？而今而後，绍修前志，谓之济美，其在兹乎？铭曰：
天作高山，维王实荒，帝锡英辅，为龙为光。熙世以文，宁乱以武，各承其袭，维帝时与。汉有比干，肇启吾祖，降及六叶，来分魏土。希颜者颜，异代同志，蝉绥＊匡，异体同气。我先太师，发而为瑞，横置三燕，奄宅大魏。戴君辅国，率先教义，靡不听从，敢违顾指。厘其忠血，生令德，诚贯日天，谁为蟊贼。日月合照，山川孕灵，维我太师，为国之桢。猗欤太师，用天分地，以忠孝为本，以道生为利，一言未尝忘帝力，一瞬未尝忘国事，爱人如己子，守法如畏坠，君忧如辱，君怒如死。刘稹奔魄，魏受寒齿，公曰不然，吾无贰事。统众七万，遂拔肥乡，殄扫妖孽，我武用光。尚贾余勇，言齑党羌，天子爱之，抑而不扬，洎蛮□ㄈ扰，徒思奋击，哺骨酣膏，欲而不得，是皆师逸不即用而将老，不树勋将何以？靖难曜武，匡国致君。敢告嗣德，□志而云。
（录自《隋唐五代墓志汇编》河北卷第一册）
№咸通０３３
【盖】
　失。
【志文】
大唐河内故常府君墓志铭并序　　　乡贡五经琅耶王仲孚撰常氏之先，后稷之苗，文武之裔，实列授氏，食采因封，遂为河内郡人也。
府君讳克谋，字境安。曾祖讳异，字行能，上谷郡司马、试大理事；列祖讳庆冲，字希夷，学通三教，秘奥道门，霞服霓裳，绝迹尘外。王父讳，字贡宾，才才弱冠，乡毕孝廉，遂遥摄檀州司户参军。府君即大理之曾孙，人曹之长子也。公器量恢廓，崇义好古，性唯廉直，立操孤标，议人之所不义，评人之所不平。岂谓大运有期，厥疾斯遘，以咸通五年十一月十四日终於安乐乡孙村别业之所，攒涂在堂，春秋七十有七。夫人南阳乐氏，礼同曹蔡，兆等和鸣，女功善於驯组，妇德备於蓁修。何图降年不永，早掩泉台，等林花一枝先落，比鸿雁双影断连，以大和三年四月十八日终於孙村别业，享龄三十有八，以咸通六年十月十二日合於莫亭之东文安之西去城一十里安乐乡孙村别业之东南三里，卜择高岗，筑坟艺梓，以备孝祀蒸尝之礼。继夫人太原王氏，所天遽丧，蓬室麻衣，抚育羁孤，无亏昼哭。有子二人，即南阳之自出也。长曰公杞，幼而嗜学，业至研精，洞晓何论，时推傅癖。逢圣上阐文之日，当相国奖能之秋，差遥摄平州石城县尉；次曰公□，居家治理，孝而能仁，负米躬耕，以惧晨夕。有女二人：长适弘农杨氏，次娉太原王氏。有孙三人：长曰牧，次曰枚，季曰收，俱秀而文，有黄茵色丝之誉。仙曹若不好弄，而能泣血，援毫命於仲孚；仲孚才微，管见与仲皆孔门益友云水交，辞让不逮，而为铭焉：昭昭□族，郁郁其文，礼乐推美，令德为尊。乃祖乃父，文子文孙，荣耀九族，光扬一门。英英嗣子，孝敬竭诚，筑坟艺梓，□□哀荣。泣则有血，哭而无声，乔山片石，千秋令名。
（录自《隋唐五代墓志汇编》河北卷第一册）
№咸通０３４
【盖】
失。
【志文】
大唐故尚党郡夫人樊氏墓志铭并序前宋州团练衙推将仕郎前守邗州南和县主簿骆茂弘攒乡贡进士张绚书夫大道体时，休归常数，生人之咏，固谓哀伤。故夫人尚党郡樊氏也。曾祖讳高道不仕。祖讳自和，皇任宁庆等州别敕兵马判官、朝议大夫、行内侍省宫闱局丞、员外置同正员、上柱国。武父公叙，皇在监门卫上将军、赠谒者监。
则存为英桀当代，辅国器臣。秉授王言，归仁行一。太夫人适太原郡武氏，讳周礼，皇任朝请郎、行内侍省掖庭局宫教博士、员外置同正员、上柱国，如京、琼林两司判官。存乃秀彩如星，精光焕赫，司吏恭爱，量覆沧江，宽厚自舒，言论若贯。然先夫人积年而逝，有子三人。长曰侗，次曰弘忠，幼曰弘原。人咸仰德，艺较当时。或敷奏以言，词无纤滞；或恭承纶命，礼不推朋。射有落雁之功，书有人石之尚。可谓俊德斯立也。夫人行维肃美，节义冰霜，亲戚遵和，抚育无二，春秋五十三，咸通六祀四月十有五日薨於长安修德里也。男侗等攀号无路，叫天莫闻，泣血厌生，碎首归礼。虽古之孝者，岂同年而语哉！其年十月廿二日葬於长安县龙门乡石井店石井村。呜呼！人不以测，命不可以永。夫人方保岁寒，冀存遐寿，风烛亟至，别升有时，告运辆轮，将就安穸。导悲云之惨切，行路含愁；引哀词於帐前，亲宾痛发。茂弘久承郎君等知遇，奉命志焉。不敢让辞，以铭厚。铭曰：
世维久寿不可长，福祉安处？何荣何殃？於戏！庄周之梦，乃歌于常。
中书玉册官强存章刻（录自《隋唐五代墓志汇编》陕西卷第四册）
№咸通０３５
【盖】
唐贝郡故张府君墓志
【志文】
唐故贝郡张公墓志铭并序谯郡曹彬撰夫泉源之深，则孤流自远；族望广大，而今古传芳。张氏之先，承汉留侯之後，因封有地，族居贝州，自汉及唐，冠冕著盛，烈诸史册，不可纪载，自曾三世为郑人焉。府君讳崇。曾祖讳清，祖讳忠，并性尚恭俭，道德资身，林泉自适，不仕而终。父讳洪，温和孝友，德行谦冲，家乃丰盈，心常谨敬，不以富有不自□矜。妣董氏，故当州押衙公之次女，令淑修谨，早谢芳姿。仲父景先，终衙前虞候；季父景□，中年而终。呜呼！家道虽丰，胤嗣短促，孙不识祖，妇不见姑，比之于公，已历三代。今府君又有遗胤，奈何父子不相识矣！府君＊岁，失於所恃，伯母慈育，迨及成人，冠年又丁父丧，孤标自立，器宇深冲，将期大用，独攻文笔，常思倚马之能；时爱杯筵，共赏峭云之德。又好崇释氏，重道敬僧，合蒙福祜，永保如山。岂期年殆及於子夏，逝更促於颜回，抱疾三朝，遽去长往。
咸通五年四月十日，终於合阳里之私宇，春秋廿有四。室女三吕氏，奈何痛悲湘水，恨切峄阳，抱抚孤遗，崩城叹。女二人，长曰宜，次曰会会。呜呼哀哉！又有遗腹婴男刘七，天假英姿，复生贤子，冀其後胤，续公之□。姊妹三人，皆适君子。令弟檀，幼曰师师，谨原柔和，风猷甚著，家法不坠，克绍前踪，非礼勿为，勉修凶卜，用六年十月廿五日殡於齐解原，先茔，礼也。彬素承府君知与，备见公之终始，檀衔哀有请；志我亡兄。彬学业荒芜所志者，虑年代改易，陵谷变移，直书其事，岂敢文焉。铭曰：
泉源深兮枝派长，族望广兮傅岁芳，家道丰兮嗣不昌，胡谓人兮□□□。悌孝友兮甚温良，冀荣耀兮保无疆，刊贞石兮山海竭，睹斯人兮悲难忘。
（录自《隋唐五代墓志汇编》江苏山东卷第一册）
№咸通０３６
【盖】
大唐故曹府君墓志铭
【志文】
唐故曹府君及夫人南阳张氏合墓志铭并序乡贡进士张遵撰公之先亳州谯郡人也，帝喾之苗裔，后稷之芳胤，得姓於周，授禅於汉，公即大魏之後也。惟我府君承紫藤之灵绪，幽洞之清源，或将帅而外权，或公卿而内缉，封储累任，文武传家，派远源深，分居九土，今为镇州平山县延寿乡金水里人也。曾讳景，皇试殿中侍御、银青光禄大夫，赠国子博士，食邑五百户。祖讳珍，不仕。公讳惟政，即祖之孟子也。敦敏成性，仁孝立身，礼标续荣之谦，义著断金之让，琴书左右，引流水之清冷；笔砚当窗，纪松竹之幽韵。方长不折，傲逸闲居，扫迹云林，高尚其士，即我公之盛德也。何期忽萦疾瘵，气绪绵留，巨岳倾颓，梁木颠坠，以大中七年九月卅日终於私第，享年七十有五。夫人南阳张氏，淑慎之德，卓妁之姿，偕以当年，礼和琴瑟，冀以椿龄，共保兰芷同芳。
岂谓木忽榷，■萝靡，孀居主奠，疾起膏肓，药饵无徵，遘斯大祸，以大中十二年太蔟月廿有五日终於内寝，享年八十有三。呜呼！鸳鸾并殁，剑镜俱沉，云物增愁，□春罢相。嗣子有二：长曰幼澄，次曰敬初，敦德允元，名标古哲。
绍展惠之明作，继闵损之深仁，结交并鸡黍之声，奉亲有怀橘之誉。女有一人，容芳桃李，夙著言功，名超漆室之贤，礼娉冠缨之岁。孝等既望长欢扇枕，永保温清，岂谓积善无依，属斯凶咎，於是砻石命笔，请余制词，纪已往之微猷，虑陵谷之更变，将来之美，篆而刊焉。以咸通六年十一月七日龟□叶从，窆於庄北二百步带西之原，礼也。铭曰：
巍巍逸士，道德高明，片玉之澈，孤松之贞，荡荡云林，长啸风清。其一。
伟哉夫人，能规能矩，操比恭姜，贤同孟母，兰芷齐秀，超今冠古。其二。椿龄终寿，穸室同归，星沉月落，松折萝＊，孝子哀哀，欲报无依。其三。陇树萧萧，夜台冥寞，剑没穷泉，镜沉幽壑，丘封近路，增感凄愕。其四。玄堂一闭，岁月空长，栽松记伐，刊石题芳，虑有变移，徽音载扬。其五。
（录自《隋唐五代墓志汇编》河北卷第一册）　
№咸通０３７
【盖】
失。
【志文】
唐京兆韦氏居夫人墓志铭并序布衣周昌符撰夫人姓居，西河之後裔也。祖讳栾，父讳海，□□勋礻失，皆自前纪。夫人即海之次女也。姿玉曰□，□淑兼伫，笄年适於韦氏。先夫讳练。韦公历□□黧＊，名著清廉。夫人融柔懿范，礼乐逶怡，鱼水□□，庭帏肃睦。育三子：长曰，次曰播，小曰抗。长□□河卜氏，孙嗣儿女七人，播抗未娶。女三人，长适长□冯氏。冯公顷岁贡策逃名，氏乃意疾倾殒，遗子一，□辉也，龀年失荫，而术业自富。次适扶风马氏，孀□□家；小女未媲室亡。开成中，韦公鹾师徵命，使□□背异邦。夫人中年，孝道奔丧，将还私第，闭关□□，俄终制礼，洁净孀室，抚育露，铃束生事，乐然□□，寿溢纵心，丝鬓皤然，齿发衰惫。以咸通六年乙酉六月廿日寝疾，终於扬州杨子县通寰里□□□□，春秋七十五矣。儿女雁绪荼苦，无以逮及，以其年十二月廿三日殡於杨子县临川里先氏韦公之茔邃也。恐年永川谷隳变，故刻石述德，以纪其铭。铭曰：
贞明淑德，慕洁风规，松筠操履，孝悌□帷。庭范戢谧，萧墙肃仪，红颜不驻，皤领□□。大恨无□，瞬息□知，礼先室，铭纪□□。
（录自《隋唐五代墓志汇编》江苏山东卷第一册）
№咸通０３８
【盖】
失。
【志文】
唐杜陵韦氏侧室李氏墓志铭并序秘书监分司东都韦澳之侧室李氏号越客，其父□元为神策大校官至兼侍御史。
尔年十五，归於我，归我十二年，年廿六，咸通六年十二月十四日卒於东都嘉庆坊之第。其年十二月廿五日葬於万年县洪固乡李尹村南，东北距我正室河东县君裴夫人之茔五百步巳来。性柔顺明慧，承上接下，余素多病，药膳进退、衣服寒温，必能撙节调适，用安吾身。余二男三女裴夫人所出，承顺迎奉，尽卑敬之礼。
三男三女，心愧其意，待□若亲爱焉。及卒之日，一家悲惜，其为人也，斯可知矣。凡生二女四男，今其存者五人。虽尚孩孺，性颇孝谨聪惠，必能成立。吾老而被病，待汝而安。舍我长逝，痛可量哉！聊书悯悼之诚，用志其墓。尔或有灵，知吾尽於尔也。铭曰：
兰之馥兮之英，虽芳而艳兮难久荣。日既落兮霜复零，永缄伤恨兮何时平。
（录自《隋唐五代墓志汇编》陕西卷第四册）
№咸通０３９
【盖】
失。
【志文】
故晋康公主墓志铭并序翰林学士朝议郎行尚书兵部吕外郎柱国臣卢深奉敕撰翰林待诏将仕郎守凉王府谘议参军臣张宗厚奉　敕书翰林待诏朝请郎守殿中省尚舍局直长柱国臣毛知俦奉敕篆盖晋康公主高祖太宗之远孙，宪宗皇帝之曾孙，宣宗皇帝之孙，今上之第三女也。咸通二年生六岁，以七年七月二日薨，是月卅日葬於万年县川乡尚傅村，礼也。圣唐奄有万邦，肇造区夏，揖让而开凤历，讴歌而启龙图。圣祖神宗，重光奕叶。式被景化，至道迈於羲轩；允塞皇猷，盛德超於舜禹。元元丰阜，亲亲叶和，资仁孝为教先，谅慈爱为理本。维城之固，建茅社以制大牙；公宫之荣，分井赋以重汤沐。公主年未资於姆傅，礼近就於诗书，迩蕴妍华，才凝淑艳，含芳欲吐，擢秀方滋。仁惠信於生知，敏晤深於天性。将俟肃雍之范，以从桃李之时。然後筑鲁馆而乘龙，秦楼而下凤。岂谓灵芝呈瑞，遽凋叶於金枝；皎月初生，忽沉辉於银汉。皇情悲瞩，遇物追伤，爰命侍臣，志於贞石。铭曰：
上天眷命，於我唐。道迈五帝，功轶百王。穆穆清风，明明耿光。泽被四海，化洽万方。洪源不测，宝祚无疆。帝子天孙，载繁载昌。乃诞婉淑，锺爱圣皇。兰荪待秀，桃李期芳。爰建汤沐，遂崇徽章。朝坼新花，夕落严霜。宸衷瞩念，睿旨情伤。马鬣封新，泉台夜长。乃刻於石，以永不忘。
中书省刻字官臣强琮刻字（录自《隋唐五代墓志汇编》陕西卷第四册）
№咸通０４０
【盖】
　无。
【志文】
师讳义玄，曹州南华人也。俗姓邢氏，幼而颖异，长以孝闻。及落受具，居於讲肆，精究毗尼，博赜经论。俄而叹曰：此济世之医方也，非教外别傅之旨。
即更衣游方，首参黄檗，次谒大愚。其机缘语句，载于行录。既受黄檗印可，寻抵河北镇州城东南隅，临滹沱河侧小院住持。其临济，因地得名。时普化先在彼，佯狂混众，圣凡莫测。师至即佐之。师正旺化，普化全身脱去。乃符仰山小释迦之悬记也。适丁兵革，师即弃去。太尉默君和於城中舍宅为寺，亦以临济为额，迎师居焉。後拂衣南迈，至河府。府主王常侍，延以师礼。住未几，即来大名府兴化寺，居于东堂。师无疾，忽一日摄衣据坐，与三圣问答毕，寂然而逝。时唐咸通八年丁亥孟陬月十日也。门人以师全身建塔于大名府西北隅。敕谥慧照禅师，塔号澄灵。合掌稽首，记师大略。
住镇州保寿嗣法小师延沼谨书　（录自《镇州临济慧照禅师语录》）
№咸通０４１
【盖】
大唐故尚府君墓志铭
【文】
大唐故道州长史汲郡尚府君墓志铭并序昭武校尉前守京兆府甘谷折冲施谊撰　　男逊书公讳弘简，字长卿，卫州汲郡人也。周封太公为尚父，少子居之。公即後汉高士子平之裔。曾祖首敬，蜀州司马；祖进兴，彭州司户参军；先考讳明礼，泗州司仓参军；代袭簪缨，联蝉靡绝。公即司仓之次子也。髫年学，弱冠经明。
春秋得元凯之心，周易嗣康伯之迹。啸傲高尚，攻业无掷於岁华；逍遥取适，师逸不抛其旨。就太常礼寺举之所知，寻授武成王庙丞。岁满，授宗正乾陵丞。从调累授武成王庙令。献祭之礼，仪注无违；肃敬严，有度有则。秩满，属以招义军师刘稹跋扈，敕命诛夷。公素业韬钤，时蒲关节使石雄尚书窃闻奇略，辟署副参。仍请於泽潞西面冲营，斩将搴旗。深入贼垒。未逾一纪，刘稹就诛。至会昌二年十一月十二日敕，优其功茂，可检校殿中监，余如故。洎大中十二年选授朝议郎，行道州长史。到任未几，又属南昌小寇石再顺逐师据城，郡邑拟结蜂聚。
公遂发号施令，靡不克从。月云未期，元丑枭戮。道郡百姓，歌颂仡今。寻兼知江华县事。佐理人怀其惠，宰邑我爱其人。报政之声，遵振邻境。绰有暇豫，尝阅琴书。凡有名山，罔不游观，於戏！里人为美，逝也难逃。梦起两楹，患生一＊。以咸通三年四月十二日寝疾，终于道州官舍，春秋六十有七。公先婚弘农杨氏，生男一人，曰逵。禀桂玉之姿，体温雅之操。静守天爵，友乎文章。嗟乎！弘农夫人华不驻，薤露先。再婚同郡杨氏夫人，生男三人。长曰逊，次曰遵，小曰逢。皆茂袭德风，绰绰有裕。女二人。长女礼嫔康氏，次女礼适郭氏。并得和谐琴瑟，相敬如宾。公以中年不幸，同郡夫人寝疾又终。後婚天水尹氏，生男一人，曰赞。礼乐克修，儒行弥著。女一人，婉＊其容，柔顺其德。俱以未从婚嫁，万里离乡。迢递关河，望孤云而哭断；差池岁月，哀孝水而泣枯。则以咸通八年二月三日扶护灵榇於上都万年县长乐乡王柴里。兼迁奉弘农二夫人灵柩同葬於兹。乃刻贞石。铭曰：
周崇尚父，得姓其始，世不乏贤，公之继趾。幼习经传，至於暮齿，莅理诚明，汪洋彼美。奇谋历数，指掌由通，北征连师，南拒元凶。文垂竹帛，剪落云鸿，道部驯雉，江华割鸡。教与时化，学从道归，呜呼明哲，奄归冥路。咽塞难申，穹苍罔诉，二妻先逝，年矜已故。同穴乐乡，□其墓，京国壮观，灞＊环互。安安我灵，永永其祚。
中书省玉册官陈从谏刻（录自《隋唐五代墓志汇编》陕西卷第二册）
№咸通０４２
【盖】
无。
【志文】
咸通八年二月六日葬於万年县长乐乡王徐村小乘石。局内人兰荚淑妃养女。
（西安碑林藏石）
№咸通０４３
【盖】
唐故兰陵萧公墓志志作小碑形。
【志文】
唐故朝请郎试太常寺协律郎萧公墓志铭并序处士京兆杜逢篆朝议郎守檀州司马何遂撰朝议郎行左春坊宫门丞牛季环书公名弘愈，字中孚，其先兰陵人。祖宗之盛业，著齐粱之纪。自二帝迁都荆汉之域，枝派蕃衍，有勋绩光於国史，簪绂相袭，载於家世之书，非千万言可述也。曾祖强，皇太子司议郎兼侍御史。王父璧，皇大理评事，尊丈人行群，守左千牛卫、中郎将、上柱国。先夫人东海徐氏，早丧。公幼奉嗣夫人如工褒兄弟，而夫人慈爱异於彼公，天锺仁孝，聪敏好学。事先生以恭悌，接朋友以信义。文有游夏之富，笔有锺张之妙。善讽咏，能鼓琴，人世之艺，知无不为。敬释道之敦，花严大典，道德玄言，常所持赞。奈何仁而不寿，秀而不实，二竖潜贼，药石莫扌求，以咸通八年丁亥岁春二月十四日甲申殁於长安延政里之第。呜戏！年尽二十八，官止试协律，天命难知，得不痛恸？丈人哀悼，不忍如丧，珠眶亲属，乡党咸若耿涕，盖为人之周也。如此即以其月庚寅窆於京兆府万年县崇道乡大也村，先评事茔域之隅。公未婚，有侍巾之子曰满，年九岁，＊秀惟肖，可为父後。哀号殒悴，视之伤怀，天性然也。遂暨环、逢，与公为结友，痛惜如昆弟焉。听乔木之＊，念幽谷韵绝，乃书德行以铭云：
天道福善兮善人冀昌，神道佑仁兮仁寿未央。何康而颜何殇？不可问兮徒苍苍。良人之良，於何不臧？良人之德，福之何惑？生可荣，死可哀，已矣乎，斯仁往也，吾何亻效哉。
玉册官陈从谏刻（录自《隋唐五代墓志汇编）陕西卷第四册）
№咸通０４４
【志额】
唐故何公墓志
【志文】
唐故朝议郎守括州司马何公墓志铭并序朝议郎行太子宫门丞上柱国牛季环撰处士京兆杜逢书公讳遂，字德之。其先庐江人也。祖宗盛美，自周武王之後，枝派蕃衍。自齐梁已来，世为名族。而不尽述。王父皇溢，衡州衡山县尉。考皇份，翰林待诏滁州司兵参军。尊夫人朱氏；夫人训公幼稚，不择邻而鞠公成器。公英达宿禀，仁孝天锺。顺颜色以恭和，与明友以信以义。有词藻，广知识，讽咏鼓琴，尽善尽美。闻之艺靡不历知。札得妙於锺张，文不後於孟谢。释道二典，奥人其越。
终期天与善人，何图仁人不寿，无疾倏谢，有饵莫疗。以咸通八年丁亥岁春三月廿二日壬戌，殁於长安延政里之第。呜戏！三十五而年尽，官政而名休，人命莫知，苍苍徒问。尊夫人哀悼，如丧掌珠；妹弟悲号，唯思无；里巷惊叹，孰不伤嗟。盖言无过，行无恶，有如此之美。即以其年夏四月四日窆於京兆府万年县川乡郑村之原，礼也。环与逢想为拥尘之友，请□□言。虑陵谷迁移，年代邃远，愧无文以诔德。略述鄙於坚石。□不尽书，以铭曰：
庐江人，仁不群，有德行，无玷□。学而富，专而□，时令伤，与古邻。即斯兮绍前□，仁寿兮胡不长春？奄泉台兮有日，思清论兮无期。寂寞难明兮前路，逍遥异伤兮後昆，公余庆和兮交□，长扃贤哲兮松门。不可度兮生死，不可寻兮神□，青乌告兮永别，白日空兮长存。
（录自《隋唐五代墓志汇编》陕西卷第二册）
№咸通０４５
【盖】
唐故郎宁公主墓志铭
【志文】
唐故朗宁公主墓志铭并序翰林学士朝议郎守中书舍人上柱国赐紫金鱼袋李骘奉敕撰翰林待诏朝议郎行亳州谯县丞上柱国臣　郭弘范奉敕书翰林待诏承奉郎守殿中省尚药奉御臣董咸奉敕篆盖文宗皇帝第四女封朗宁公主，咸通七年八月廿九日薨，时年四十。以八年四月十六日葬於万年县崇道乡夏侯村，礼也。金枝擢秀，银汉分波。爰生惠淑之姿，克奉肃雍之训。行成天性，德备人伦。柔闲自著於宫闱，婉丽日彰於仪范。然而芝英发彩，空耀斋房；玉苗散芳，终深悬圃。上升方期於感凤，下嫁未及於乘龙。
俄闻月惨秦楼，风凄鲁馆。烟霄无路，难追碧落之踪；桃李华，永谢青春之色。
礼从占兆，悲动宸襟。优加虽表於封祟，陵谷更思其迁变。将存刻石，乃命侍臣。
爰纪芳规，用为铭志。昆仑九层兮日月环驰，玉台金阙兮上仙居之。瑶芳为树兮琼液为池，群仙或降兮我天枝。去不可止兮来不可期，驾灵兮吹参羲，翩冉冉兮混希微。昔既来兮今当复归。华朝露兮人间徒悲。
邵宗异刻字（录自《隋唐五代墓志汇编》陕西卷第二册）
№咸通０４６
【盖】
无。
【志文】
故薛太仪六十九，以咸通八年七月六日葬於万年县长乐乡王徐村，礼也。
监葬尚书迁晟散手愿娘红儿司薄家锦多高品仇从异内养工颜偕（西安碑林藏石）　　
№咸通０４７
【盖】
无。
【志文】
内人僧伽军，廿八，咸通八年七月廿五日葬万年县王徐村，记耳。
（西安碑林藏石）
№咸通０４８
【盖】
监察御史何公墓志铭
【志文】
唐故左三军押衙兼监察御史何公墓志铭堂弟文林郎前宁州丰义县主簿纂士有修礼乐以饰身，盛爵禄以振德，推富贵以瞻己，繇是处世之道大矣，立身之行彰矣。惟公咸得志而有之，亦韪焕之一□也。公讳楚章，字绍德，京兆社人也。曾王父弘靖，太原少尹；大父崇光，左领军卫将军赠太子少保；烈考文莒，蕲州蕲春县主簿；咸＊迈＊躬，清白立训。闺门蔼崇隆之盛，公望振材器之名。惟公冲和立诚，沉静可则，擅君子之风概，多志士之规谋。以专勤理家，克著垂常之赡；以志业自处，允飨润渥之昌。太夫人清河张氏。兄皓，监察御史；弟迥，处士。惟公修色养之孝行，遵友悌之顺心。纤巨无私，始终有节。故得手象笏而置迹戎幕，豸冠而接武缙绅。况恩信推诚，思公者罔不出涕；仁爱莅物，仰公者无不戴恩。可以见操履之方，遗美之能矣。而寒暑作，腠理不颐，大命有穷，善人俄往。寿五十八，以咸通六年十月七日殁於京永昌里之私第。八年八月十八日与夫人上谷侯氏合葬於万年县崇义乡南姚村，礼也。男四人，女二人：
长曰审言，毕经业；次曰审礼；次曰审诲；幼曰审裕，左僻仗押衙；咸岐嶷有闻，恭勤自整，泣血枕块，毁瘠居苫，号恸路岐，声摧舂相。考卜蓍蔡，以建松楸，慎选良原，用宅灵机。刻於贞石，永播幽湖。乃有铭曰：
温温君子，令问令望，德业克著，礼法可尚。端悫特立，志行无私，济济奋迹，落落标奇。俨若豸冠，雅持象笏，众仰仁信，时钦行实。理生有则，家道克昌，物留时废，行播人亡。＊眚潜生，药石罔效，俄奠素幛，遽扬丹。大夜不晓，泉路何长！永诀铭石，万感无忘。
（录自《隋唐五代墓志汇编》陕西卷第二册）
№咸通０４９
【盖】
唐故钜鹿魏公墓志铭
【志文】
唐故京西步驿使宣德郎行内侍省奚官局丞员外置同正员赏绯鱼袋魏府君墓志铭并序将仕郎前守州甘泉县尉上柱国王＊撰夫生有美誉者，即殁存令名也。方期展骥足於长途，岂谓掩清风於大夜。承命纪述，辄志盛德。府君讳文绍，字，其先钜鹿郡人也。□□承家，高门袭庆。曾祖讳，皇任朝请郎行内侍省内□□员外置同正员上柱国，赐紫金鱼袋，祖讳国珍，皇任登仕郎行内侍省奚官局丞员外置同正员上柱国；烈考讳士彦，皇任将仕郎行内侍省丞员外置同正员上柱国；并端庄有叙，弘道可知。簪裾虽显於昔日，令望犹传至今时。先太夫人卫氏掩弃遐寿，绵历数秋。德美久闻，不可具述。有子二人。府君即当季子。□体颜渊无伐善之德，有由也怀好勇之能。果因公□□□而以官□蒙授西内判官，次授南内判官，又迁内园及冰井判官。澡身育德，常审乎□危；措履居方，□资於正直。至大中十二年二月廿九日，蒙恩赐绯鱼袋，改授内园及通掖副使。数承奖遇，心益忧劳。克俭於家，克勤於国。至咸通三年正月十五日，蒙恩改授十六宅使，统握帝枝。优游贵族。謇謇□躬，实拘劳於夙夜；郁郁之美，每著术於班行。至咸通四年十月廿五日，蒙恩改授京西步驿使。莅职累岁，土卒忄康。三历星□，公私一□，呜！月既盈而复亏，日以异而还正。况人气之虚充，难可存乎究竟。忽萦疾有日，瘳差无时。至咸通八年九月五日，薨於凤翔府之官室，享年六十有二。於＊！荣观之下，忽睹松风；柏梁之前，以沉彩□。朝廷丧善，遐迩伤怀；远近阖之，莫不垂涕。夫人博陵崔氏，□□□□，组训有备，泣血执丧，亲族惊异。嗣子二人。长曰景询，儒林郎行内侍省宫教博士员外置同正员上柱国；次曰全景；并哀情不甘於食□，□□无取於毁形。保道承家，恭勤任仕。实可为至孝之者哉。今则占筮告吉，窀穸是从。
以咸通九年正月十一日安厝於京兆府长安县龙首乡田门村先茔。式遵周之礼制也。
叨惭受命，有鬼直书，击笔竭词，教为铭曰：
公之令名，安国休祯，早探诗礼，夙习武经。圣哲兴运，贤良挺生，□□□耀，骐骥□情。谁为琼树，忽尔凋零。松风晰晰，丘珑茕茕。其神□□，其□□□。□□不朽，永播□馨。
（录自《隋唐五代墓志汇编》陕西卷第二册）
№咸通０５０
【盖】
司马南阳郡宗公墓志
【志文】
唐故魏博节度天雄军司马南阳郡宗府君墓志铭并序司马姓宗氏，名庠，字得元，南阳人也。有姬受命，是卜永年。封建子弟，用藩周室。既居上□，为大宗伯，因官为氏。洎秦至唐，代不乏贤，贻厥之美，至於皇祖讳希峤，皇考讳，并文可经邦，武能戡难。慕八公之逸范，仰四皓之全真，高尚道迹，有子四人，府君即仲子也。幼习文武，长攻郡艺，性孤且直，有古人之风。方伯知贤，起家授奉义郎，试左武卫长史，判献奉作坊。事庞剧务，人讶清廉，掌出纳而人不我欺，□□邪而力有余勇。魏帅以忠勤可录，改摄大雄军骑曹参军，分牒列政，佣课尤加。子饯宽和，随会柔真，居历星岁，丁外氏忧，哀感之情，迨乎灭性。大丞相以其欲选忠臣，必求孝子，义从抑夺，特变礼经，因起复依旧天雄军骑曹参军，三命而乃承命。未几，加节度要籍，司掌钱谷。王罢居官，扬雄任礻失，公奉以廉恪，加於利用，启闭有节，出纳无欺。加节度随军天雄军司马。主务殷繁，军司最大，六州枢要，咸莫由斯。公为政清通，皆得其所。既而地居显要，履行益恭。岂期政成而子产云亡，功立而孔明谢世，以大中六年闰七月十四日遘疾，终於魏州贵乡县履信坊之私第，享年五十有五。公先婚晋阳郡郭氏夫人，不幸早丧；今夫人太原王氏，贞规懿范，□继治公室。有子二人，长曰维常，遗荣落彩，驰豫桑门，为空王受印之贤，作释父传灯之使。次曰绍存，业勤文武，任用公门。有女二人：长适太原王氏，次适□平焦氏。公之令弟奉义郎试太常寺丞节度要籍兼支计押司曰文度；文为世匠，武作人□，□仁□云亡，岁逾星纪，龟筮未协，不遑迁厝。□宅兆有期，乃命继常、绍存举府君之灵，以郭氏夫人，用咸通九年正月十□日於馆陶县遵隗乡宗固村之大茔平原，礼也。虑陵谷更变，刊石铭之：
＊＊宗氏，姬娃之亲，因官命族，代生哲人。爰洎祖考，明时隐伦，□於司马，文武□□，忠於奉主，□裕佐民。方伯念劳，司武雄□，位当贰职，廉恪逾勤。魏绛和戎，子产鸿勋，时隔千祀，馨香亦□。善积有□，神道何昏？人谢千古，德义如存。王氏夫人，懿德氤氲，玉洁冰寒，令范早闻。贻厥子孙，摭抚常也国宝，绍乃家珍。宅兆协卜，泣□穹，风悲白杨，月□孤坟，式刊丕石，记此芳尘。
（录自《隋唐五代墓志汇编》河北卷第一册）
№咸通０５１
【盖】
任府君墓志铭
【志文】
皇唐□承务郎试左武卫兵曹参军任府君墓志铭并序淮南节度衙前兼中军兵马使判官将仕郎试太常寺奉礼郎褚颛撰府君讳玄，字冲远，其先乐安博昌人也，出自黄帝廿五子，十二人□德授姓，其一为任，子孙因而命氏。三代已降，不谓无人，家谍备详，此固不载。曾祖绚，皇任明州司马；祖悦，皇任睦州参军男；皇考华身扌妻白屋，志慕道风，萧洒泗湖，不显於时府君乃先府君之次子也。禀性沉，体貌温和，雅尚诗书，克敦礼乐，推孝行於闺门之内，奋能名於流辈之先。约身以廉，居利思义，服至道而苟和於俗，负宏才而耻用於时。故韬其辉而晦其迹。放情於诗酒之间，绝意於簪裾之盛，凡一时之士，莫不向风而归之。中年以寒暑所侵，忽婴美疹，千方以疗，祖获其瘳。自斯益屏尘机，绝交人事，皓然养素，卓尔不群，号味至言，手不释卷。夫人陇西李氏，雅资令德，美称高门，妇道时□，母仪世范。有男三人：长曰思温，夙禀义方，晚资孝谨，推翰墨，奋迹藩维；次曰思沼，精於学易，尤善修□，孝以问安，诚淹筮仕；季曰思让，幼明诗礼，颇服恭谦，克绍门风，高扬代业。将冀道符玉质，福聚清门，重延龟鹤之年，以享晨昏之寿。何图荣将命背，疾乃凶基，□未逾年，云留大渐。俄薤露，遽谢风灯，以咸通九年四月廿日甲申，终寿於扬州尚义里之私第，享年五十有七。骨肉号叫，里巷悲伤，痛极缠心，泪穷继血。呜呼！尺波电谢，巢驷星驰，取□青乌，用归幽宅。以其年六月十日壬申葬於府城南隅来凤里之先茔，礼也。松迷古陇，草被荒原，泉门无重启之期，人世有永乖之叹。□三至孝，以颛尝承顾□，备熟徽猷，因请序铭，以虞陵谷云尔。时生雅量，天纵儒风，心游物外，行蔚人宗。其一。慈以持家，静惟守□，方慕兰馨，俄伤玉折。其二。重泉启室，万古藏神，德铭贞石，岁久弥新。
（录自《隋唐五代墓志汇编》江苏山东卷第一册）
№咸通０５２
【盖】
　大唐故夫人韦氏墓志
【志文】
大唐登仕郎行内侍省掖庭局宫教博士贝外詈同正员上柱国□□魄公夫人韦氏墓志铭并序　前黔府经略推官朝请郎试大理评事杨撰并书夫人韦氏，京兆人也。曾祖守宗，皇左监门卫将军充内弓箭库使；祖典，皇任扬州录事参军；父文＊，皇朝议郎试左金吾卫长史。夫人门传甲族，世袭簪裙。及笄之年，归於魏氏。将陈琴瑟之道，不堕礼乐之风。孝悌在躬，闾里瞻敬。
故得爱锺胤胄，嗣统家门。有子一人曰孝本。大夫鹗立当世，杰出生。璋柄致君之材，祥瑞应中□之用。故先皇以选贤之始，遂拔擢试用。不啻累岁，方今登极，龙飞在天。以忠孝出群，宽猛相济，又迁为内善。钦承帝命，密迩宠光。
常陪凤阙之中，壮冠彤庭之色。旋奉密旨事，掌修乾象，功德大夫，夙夜匪懈，食蘖输忠。圣念未周，功德己就。繇是欢生睿思，朱绂方来，金玉之声，传扬中外。见任殿前高班儒林郎，行内侍省内府局令员外置同正员上柱国，赐绯鱼袋我大夫忠以仕上，孝以安亲。寰宇具瞻，人伦龟镜。魏公厥修夫礼，以悦妇仪。缱绻温恭，柔顺礼节。方期年齐偕老，寿永松椿，岂谓龙剑孤沉，驽鸾失侣。呜呼！夫人享年五十有四，以咸通九年正月十九日寝疾，终於长安街西修德坊之私第也。
嗣子大夫，号叫天地，哀不自胜，悟想晨昏，恸感飞走。途路闻之掩泣，邻里为之罢舂。月惨空皆，风悲素帐。以其年龙集戊子七月三十日卜葬於京兆府长安县龙首乡之原，礼也。故志其铭曰：
京兆夫人，聿修四德，礼乐无亏，威仪有则。雍容九族，周旋六亲，事夫以礼，训子唯仁。福庆昭彰，祯祥捧日，世袭清规，门传朱绂。天道何亏，玉折兰摧，逝泉一注，东流不回。呜呼哀哉！出生入死，万古千秋，同归於此。
朝请郎试太常寺奉礼郎卢荦篆盖中书镌玉册官强存刻（录自《隋唐五代墓志汇编》陕西卷第二册）
№咸通０５３
【盖】
失。
【志文】
唐太子太保分司东都赠太尉清河崔府君墓志自撰季弟朝请大夫守中书舍人柱国安潜虔奉理命衔哀以书慎由字敬止，代为清河东武城人，唐朝中书舍人、国子司业、修国□文公讳融之玄孙；礼部尚书、东都留守、赠太子太傅、成公讳翘之曾孙；尚书水部员外郎、渠州刺史、赠太子太保讳异之孙；检校尚书右仆射兼御史大夫、淮南节度使、赠太师、贞公讳从之第二子。皇妣赠凉国太夫人姑臧李氏。慎由始以习左氏春秋、尚书、论语、孝经、尔雅，随明经试，获第於有司；后举进士对直言极谏。制皆在其选。历秘书省正字、试太常寺协律郎、剑南东川节度推官、浙江东道观察判官、试大理评事、山南东道观察推官、入台为监察御史、试秘书省秘书郎、兼殿中侍御史、义成军节度判官，复入台为监察御史，转殿中侍御史、兼集贤殿直学士、尚书户部员外郎、学士如故、吏部员外郎、考功员外郎、知制诰职方郎中、知制诰翰林学士、中书舍人、潭州刺史、兼御史中丞、湖南都团练观察使、刑部侍郎、兵部侍郎。检校礼部尚书、兼御史大夫、浙江西道都团练观察使、吏部侍郎、户部侍郎、判户部事、工部尚书、同中书门下平章事、集贤殿大学士、中书侍郎、兼礼部尚书、同中书门下平章事、监修国史、检校礼部尚书兼御史大夫、剑南东川节度观察等使，就迁检校兵部尚书、入拜刑部尚书、改御史大夫、检校尚书右仆射兼太常卿、检校尚书右仆射兼华州刺史、御史大夫、潼关防御镇国军等使、检校尚书左仆射兼御史大夫、河中节度观察等使、检校尚书左仆射兼吏部尚书。兵部尚书、太子太保、分司东都，阶至银青光禄大夫，勋至上柱国，爵至食邑三百户。咸通九年六月廿九日，终於河南府洛阳县履道里，年六十五。是岁八月廿九日归河南府寿安县甘泉乡连理村南原先君太师贞公茔东七十步。妻范阳郡夫人卢氏，试大理评事寓女，有德行，先一年没。至是合葬焉。夫人所生唯一女，嫁姑臧李辉，今为起居郎。男子二人：充虞，前国子助教；昌遐，前兴元府参军。呜呼！效不焯於时，行不超於人，而入升钧台，出奉藩寄，备践华显，仅二十载，其为幸也，不亦久且甚耶！处心行己，始卒善否，则有佥议与史氏之直笔在。吾何敢逃？吾何敢云？既用为志，而且刻之墓前，以表於外。天子闻之，制诏丞相御史曰：朕用震悼於厥心，其罢群臣一朝，二日，赠太尉以褒之。已而临轩，命使者左散骑常侍崔公、使副吏部郎中孔君晦如洛阳，备礼册命焉。
安潜号恸，附而载之。
　（录自《隋唐五代墓志汇编》北京卷第二册）
№咸通０５４
【盖】
失。
【志文】
唐故太原郡王府君南阳张氏夫人合墓志铭并序天地之广，万类之像，处载如一也。而陵谷变移於田原，炎凉推迁於时代，所以送终者，必纪其性貌，称其德庥。君祖讳、父讳。府君讳德，少年从仕，卓立辕门，有七纵七擒之能，善百战百胜之术。弓开闪疾，箭发雷奔。不唯其生，将身上谷。夫人即地南阳郡之女也。自作嫔君子，主柜家人，三年之礼不为，四德之功无阙。至乃恭於奉姑，顺於接□，□孝以成宗祀，慈惠以目闺门，雍雍苍苍，必由其道矣。府君享年七十有八，去大中十年八月一日，终於之私第也。夫人去咸通九年三月十四日，卒於□□坊之第也。有祀子二人：长曰名君遂，次曰名君庆。居丧德礼，存性毁容，绝曾子之浆，泣高柴之血。以咸通九年十月十三日迁神於魏州大都督府元城县东解村，去府□里，旧茔之所也。后恐山河改迹，陵谷移□，镌石为文，是存後记。词曰：
哀哉王府君，志气有风云，人来过旧馆，涕泪悬沾门。累代张家女，公训世所希，再启幽坟墓，流传□故春。
（录自《隋唐五代墓志汇编》河北卷第一册）
№咸通０５５
【盖】
唐刘公张氏齐氏墓铭
【志文】
唐义昌军俊院军头□彭城刘府君清河张氏鲁郡齐氏夫人墓志并序望重彭城，其来久矣；清河鲁郡，亦非迩焉。仕族名家，门维冠冕。□师汉相，乃叶流芳。府公讳元政，皇考讳应莒，世传儒墨，代习玄言，了性悟空，不求名禄，自在云林，府君则之令嗣也。岳杰仁灵，才包文武，致身祸力，人伦罕俦。忠感夏霜，孝闻冬笋，谋深千里，智果元从，塞垣有闻，砂场声振。方将九皋鸣羽，万里搏翔，谁谓玉碎荆山，剑沉□水。二竖俄止，两楹奄皈，长材未展於明时，大运何逮於魂路。戎幕伤叹，闾里哀嗟，巷不举欢，邻休相杵。享年七十有七，咸通八年八月廿七日终於玄都坊之私第。夫人张氏，当年从眷，礼请舅姑，言保岁寒，高堂偕老。谁料＊家沦塞，先天而亡。春秋七十有一，大中十四年三月十六日奄从私位。夫人齐氏，承家继嗣，德行罕闻，九族钦风，六姻和睦，居家理治，敬爱难俦。公始终将期，鹤发同保，岂言和鸣中阻，剑镜一沉，不及於飞，江河半竭，寿有还往，相次迁移，积善□感，飞鸣哀伤，时年六十九。咸通九年十二月十二日窆於私室。公男後院亲事官友畅，承重章土，血泪捐躯，昊天罔极，荒迷毁瘠，号恸似存。□□咸通九年戊子岁十一月庚寅二日辛卯於长芦界西南五十里孝感乡令□堡先茔之礼。恐山河改易，□石纪焉。铭曰：
祖代公勋，香名复存，侯伯之系，仁谁不闻。令德□仪，□□共推，□言积善，贤愚同皈。
（录自《考古》一九九一年第五期）
№咸通０５６
【盖】
失。
【志文】
唐故右金引驾游击将军守左卫翊府中郎将上柱国萧府君墓铭　　　侄男乡贡进士遇撰　朝散大夫行左监门率府长史上柱国赐绯鱼袋牛季环书并篆府君讳行群，字中逸，兰陵人也。其先派裔自於齐宣帝。下二世祖曲江王遥欣公之後。曾祖审，皇亳州司马赠丹州刺史。祖强，皇太子司议郎兼侍御史。考辟，皇大理评事。妣义阳朱氏夫人。自亳州已下，咸以文行忠孝迭相付焉，谱谍载之，固不叙述。府君即评事第八子也。业袭儒风，弓裘不坠。行艺早著，声华夙彰。既孝於家，亦忠於国。官居四品，历事五朝，而位列殿庭，累升班秩。晨趋天阙，夕出金门，人之慰怀，莫大於此。改授银印朱绂，亦不谓之不荣也。府君虔奉三敦，克遵五常。丽藻清词，雅有篇什，释道圣典，博览精专。知生灭之源，识有为之理。疾逾旬朔，自度难痊，以咸通九年戊子岁秋八月壬戌廿六日丁亥薨於长安延政里之私第，春秋七十有七。呜呼！官已达矣！寿亦至矣！娶夫人东海徐氏，中年而逝。有二子：长曰弘宣，前任孟州岩邑府果毅，职縻中禁，得侍晨昏，哀号营护，礼无遗阙。次弘愈，素蕴才艺，常工隶篆，往年进献，请试翰林。圣旨允从，许俟负阙。无何因疾，一旦而终。呜呼！天丧予弟，忍不痛哉！一女四德俱备，六亲所推。其未从人，躬侍汤药，忘食忘寐，晓夕专勤，亦可谓之仁孝也。适赵郡眭氏，官任衡州长史，职兼宪台承旨，皆鼎族之士，结为姻好也。府君再娶夫人曹氏，十换星霜，相次而卒。三娶夫人贾氏，中馈承家，洁修令范，呜咽流涕，有类崩城。暨弱冠从事东周，季父职於上国，旋乃假名吴越，不常其居。迩来数年，犹获侍座。私心祝圣，潜乞遐龄。岂料夕之间，遽成今占。
矧乎六十衰朽，残生几何？洒血泪而号泣神魂，叫苍而衔哀殒绝。斯由行违神理，延累尊堂。扪心诉天，天不下照。号恨摧裂，酷毒难胜，苦痛苍天，日月有期，陵谷非远。今与弘宣扶护。以其年冬十一月八日龟筮叶吉，葬於京兆府万年县崇道乡大也村，合徐曹二夫人之茔，宁神永永，礼也。遇忝为骨肉，礼合陈辞，触绪哀摧，言不能尽。扌文泪纪石，志於玄堂。铭曰：
九泉幽宅，万古贞石，纪父之名，纪父之迹。垅月，山云幂幂，德行空存，音容莫觌。孤孀骨肉，血泪相续，想像平生，俄而风烛。一子承家，千龄继躅，期颐不及，纵心何促！星犹有度，冥岂无数，大也之村，府君之墓。夫人茔魄，同棺合。白日佳城，魂兮斯路！（录自《隋唐五代墓志汇编》陕西卷第二册）
№咸通０５７
【盖】
南阳邓氏夫人墓志铭
【志文】
仲父故白水县令府君如夫人南阳邓氏墓志并铭　　前陕虢等州都防御判官将仕郎监察御史里行夏侯藻撰夫人姓邓氏，高曾下仕，故不述。父何，皇任徐州录事参军。夫人之子洙，是藻仲父弟，哀次，请余撰文。夫人梗，性刚克，有难犯之色，爱自抱恙，语其子曰：我百年後，葬我於长安城足矣，无负吾心也。洙既奉慈旨，敢违其教？夫人一女，省师，小亡；一子，洙；毁瘠羸形，以奉丧次。夫人咸通九年十月七日殁於河中官舍，以咸通九年十一月廿五日葬於万年县洪固乡中大韦村。铭曰：
天何高而昧？地何厚而不载？已矣，夫人身不留於代。
乡贡进士孪崇书并篆盖（录自《隋唐五代墓志汇编》陕西卷第四册）
№咸通０５８
【盖】
□□墓志
【志文】
大唐故范阳卢氏君夫人刘氏墓志铭并序君名荣，以名为字，是晋安君後，因依逐禄于信陵遗邑之东北廿里别业，今为魏人也。祖讳不记，考讳升朝，夫人绍氏，□荣。俭谨修身，□孝为德，道高不仕，探讨儒墨。君春秋六十有一而终私第。夫人淑令天姿，姬姜比德，诫女有曹氏之风，训子有择邻之则。呜呼！穹苍不遗，奄归泉域。夫人享年＊有九，而终寝室。夫人有子四人：长曰怀，次曰怀庆，次怀＊，小曰德；有女四人：长适范氏，次适杜，二女笄初，文不具载。至孝行同曾子，孝越高柴，停颡而谓曰：
卜吉兆，挥高原，穿邃户。於咸通九年岁次戊子十二月庚申朔十四日癸酉葬在业庄西北一里祖茔後以为先人之後，礼也。恐青山变谷，碧海为陵，贞石表词，以旌不朽。词曰：
天生英灵，叶国之珍，有典有则，怡厥子孙，仁□不永，奄谢泉门。夫人：
肃肃芳妍，威容椒态，范训有礼，辉光盖代，早没君前，要名千载。
（录自《隋唐五代墓志汇编》江苏山东卷第一册）
№咸通０５９
【盖】
　李府君墓志铭
【志文】
唐故陇西李府君墓志铭　□□乃□西人也，承□□枝之胤，桂叶□乎□（下残）□□。曾祖讳光。祖讳朝，从官银州，因置大业。□□□□尚不仕。府君讳公政，禀性孤达，才高气雄，卓然贞□□□□，爽朗立冰霜之操，居家以孝悌成志，朋友标信义为怀。□□□马之期，必著成人之美。将冀寿同彭祖，龟鹤比肩。岂图□□□祟，缠绵累夕。秦医扁术，无不寻求；良药殊方，莫能见效。呜乎！年五十有七，以咸通九年七月廿六日厥终於第。昆兄二人：公亮、公庆，侄文素，孙胡儿、小胡，季弟公辅，任营田押衙。咸通五年八月卅日终。新妇卫氏，育三女。长适孟氏，次韦氏，小武氏。新妇□氏，育男胡哥，女博儿。夫人郝氏，志行温柔，贤和守节。
箴□□誉，轨范无差。佳以训子有孟母之规，令闻法班家之美。育□男二女。男文审，婚张氏。育男喜子、合儿，女＊儿、福儿。小男八□婚王氏，男顺儿，女二人，十二娘，娉张氏；十五娘，始笄。孤子文□聪俊天假，英髦异时，礼让持身，仁义立德。佳以事父母尽单□之孝，交朋友乃宿诺无违。片善必求，轻财重义。皇考既丧，□倾地摧。五内分崩，肝肠寸烈。思生前之鞠育，粉骨未酬；想趋□之恩，昊天罔极。於是运陶机，瓴＊，召丹＊，绘平生。析木□□，移风易俗。时咸通九年十二月七日迁厝於州城南山之左，礼也。恐时革今古，桑田殁移，刻石为铭。词曰：
府君之盛，陇西之胤，桂叶芬芳，名雄上镇。英华当□，元□与信，冀保遐龄，俄＊疾疹。药饵无效，祸临□□，孤男幼女，夙夜□□。叠＊为藏，负土成坟，期於□□，□□□□。
咸通九年十二月八日（录自《隋唐五代墓志汇编》陕西卷第二册）
№咸通０６０
【盖】
　失。
【志文】
唐圣真观故三洞郭尊师墓志处士刘言撰夫玉者山之宝，道者人之德。玉之在石，匪大匠之＊不可知其珍，道之在人，非智者之迹不可察其玄。且玉谓之美，美之为美，道谓之玄，玄之去又玄，岂寻常而闻，造次之得者也。尊师姓郭，讳元德，洛阳人也。代无轩冕，世袭玄风，以全德保真，纯□养性，深根固蒂，泉源澄彻。今在兹乎，岂虚言哉！尊师□居冠褐，长而周仁，降心好问，饱悟玄理。年十九，诣升玄刘先生授盟威廿四阶。
大中三年十一月廿一日，又诣麻姑邓尊师□洞神洞玄及上清毕法。紫纹交带，累参秘，身佩灵符。每以灰心斋戒，醮阅朝修，夜寐夙兴，而无懈焉。至於玄科秘诀，道德真筌，旁通博学，艺业多能，问之以琴啸，杂之以诗书。仁者企其下风，智者许其妙用。香火之外，或吐纳元气，呼吸阳精，修坐在立忘之术，□升入无形之道。曾谓门人曰：古之蝉蜕，今之坐忘也，吾今得矣。既居性命之乡，终从变化之路，已矣何言。时春秋五十有八，以咸通十年三月十九日，解化於洛阳县圣真观东院。叹松桂之先凋，痛晨光之早暮。其年四月十六日，迁葬於杜翟村，先师茔东北一里而卜兆焉，礼从仪也。有弟子三人：洞玄弟子杨思玄，入室弟子郑咸章，子侄宗玄，并以严训立身，亲承指教。自师奄化，衣不衣帛，食不甘味，号泣过哀，柴毁惊众。追想遗风，乃相谓曰：将恐代变时移，桑田复海，遂不才，以为铭曰：
无为之教，虚寂之门。修之难得，得之无言。能知能守，绵绵长存。窈冥窈冥，有物英精。吾师修此，奄然蜕形。云与既往，鹤驾难停。云远玄乡，鹤吟薤露。月惨寒庭，风悲垅树。卜日无期，晦人追慕。刊坚石兮为铭，纪千秋兮万古。
（录自《洛阳出土历代墓志辑绳》）
№咸通０６１
【盖】
失。
【志文】
唐故殿前高班承务郎行内侍省内府局令员外置同正员上柱国赐绯鱼袋魏府君墓志铭并序　　前黔府经略推官朝请郎试大理评事杨轩述府君姓魏氏，讳孝本，字永锡，钜鹿人也。曾祖进诚，皇任弓箭库过益。祖惟彦，皇任如京判官。父公乃，前任登仕郎，行内侍省掖庭局宫教博士上柱国。
府君少小自立，尘游不杂。孝行比於曾参，聪惠过於颜子。年逾弱冠，入仕王庭。
洎大中十二年二宣宗在位，擢为□内廷试用，锡＊臻＊，甄於绿裳。迨皇上御极，叶於旁求，周旋宠光，特假名器。四年，拜内养。五年，赐绯鱼袋，又累加峻级，居承务郎。骤转华资，升内府令。其於恩渥践历，全德尽善。人皆熟於时论，固不＊缕而言也。呜呼！人居在世，命有修短。修短系乎分，分系乎生，生系乎死。
今则府君知生极死之分，享年四十一，遘疾终於修德坊之私第。所谓梁木其坏，哲人其萎乎！府君去年丁於慈母之丧，临丧娶於骆氏。夫人以绍风教，哀哀孝道，尚居苫块。天不降，重奄斯祸。夫如是则曾参之行，颜氏之子，其殆庶几乎？尊父忆念是切，废寝辍食。泣涕终日，若有所失。且府君生而能孝者也。死而宁无恨者也。孰不痛哉。有昆弟孝章，以指足之念，号恸呜噎。有令子二人：长曰从晦，次曰方晦。府君以咸通十年龙集己丑八月十七日壬寅归葬於京兆府长安县龙首乡太夫人茔之原，礼也。不以余之薄劣，请缀斯文。恭承厚命，辞不获免。
志其铭曰：
风姿堂堂，鹗立鹰扬，措理有节，雍容有常，呜呼人世！若驹遇隙，万类同归，百王不易。宅兆将至，窀穸有期，已矣斯时，古今同悲！处士孟逊书并篆盖中书镌玉册官强存刻字（录自《隋唐五代墓志汇编》陕西卷第二册）
№咸通０６２
【盖】
唐故陇西李府君墓志
【志文】
唐故徐宿濠泗观察判官试大理评事兼监察侍御史李府君墓志铭度支推官朝议郎检校尚书礼部员外郎兼侍御史柱国王忄造撰李氏之系，自皋繇为理官，子孙因以官为族。厥後有食李以济难者，因易理为李。源流远，系衍盛大，备於家谍，今不书。君讳，字卿材，陇西成纪人。
元魏荥阳太守姑臧穆侯讳承九世孙，皇成都时司录参军践曾之曾孙，汴州司田参军悦之孙，河南府温县令赠尚书工部郎中丰之季子。君少孤，奉先夫人训敦，自幼及长，谨默不自逸，维勤力於学问，虽寒暑蚤暮无倦，遂博涉经史，业诗辍文，其雄词丽藻，抉幽摘微，盛为前达所许。果登进士籍，以试秘书省校书郎观察推官从裴大夫寅於陕号府。裴公移旆江西，又以君为支使，转太常寺协律郎。府罢，调授同州朝邑县主簿。郑太后之山陵也，礼仪使奏君守本官充修撰。国朝典故，问如响答，硕生老儒味□缩颈不敢有同异。学者称之。既复土，君亦秩满，婆娑京师，不交人事。崔大夫彦曾廉问徐方，精择寮佐以自贰，及受命，捧诏书，从骑吏，拜赴君於里舍，遂以观察判官辟。奏授试大理评事兼监察御史。直道正言，不曲不讦。君子曰：学优人仕，宜如是乎。无何，徐卒之戍南土者以戍久未代，其骄悍者乘众之怨，因杀主将，劫桂之甲库，相与而归。虽朝命姑容之。而阴诏崔公为翦灭之计。崔公惩绎骚之俗，威其风靡，矧嫉其溃叛，将龚行诛戮，固不密其谋。呜呼！彼叛者诚可杀也。而居者皆叛卒之宗姻骨肉，谁肯同我？果有泄其事者，遂揭旗注矣。拥军吏庞勋以乱，焚剽夺，宿、宋之间，罹其毒矣。从乱者益附，不三四日，除州失守。崔公舆幕客监军使皆束缚就拘。朝廷为之旰食，征诸镇兵环其境以讨，屡折凶威。会勋之党谋将就而败，由是群盗自相疑。故崔公幕客监军使同殒於寇手，时咸通十年四月五日也，君享年五十七。前是崔公期奉中旨，人人汹惧。左右劝公□□□自免，冀脱祸乱。君曰：男子之志，志四方也；男子之行，行五常也，焉有利其禄而避难乎？若天将助乱，群凶把顺，则吾死所也。矧轩裳隆贵，甘腴嗜欲。吾可不死哉。使吾死於轩裳甘腴，宁死於名节欤！自始乱至遘祸，凡八月。仰见云天，傍触兵刃，语其危，亦危矣。而君仰扬感励，略无屈挠。去就端特，古人所难。君之配范阳卢氏，故泽州刺史子俊之女。
嫔於君二十四年矣。奉祭祀，供宾客，敬长抚下，尽心合礼。君既不幸，即日，夫人辍哭自髡，期在乱不辱。贼平致丧，忠节贞风，夫夫妇妇。君一子，乡贡进士延龟，谨卓肖似，在家有闻，亦同遇害。延龟之子摩醯，年未成童，零丁独免。
君之仲兄前魏王傅以疾以贫，卧於东洛，自□君围逼，日号泣以望，凡亲友之来者语及徐字，辄咽绝良久。及君凶问至，诸子聚谋，祗以病不起闻。粤其年九月，贼平，傅命诸子奔护丧事，而卢夫人将摩醯以从卜，用其年十二月七日葬於偃师县之土娄，先茔，礼也。呜呼！君行成於家，名立於身，其和也淑郁三春，其介也耸峙千仞，而言论无玷，出处可师，不知天始付之优，孰若均之於末。顾愚懵不能明也。愚不佞辱与君游，故傅以国士眷愚，由君而致也。将葬，傅叙君之德行官次，驰书於京，且□命愚志君之墓。曰：予弟与子有旧。予既病，且不忍文。子为纂叙以志，否则无以塞其冤。愚拜受书，道远不得辞，谨叙而铭之。
铭曰：
言为身文，行为身基，□矣卿材，人皆仰之。徇禄酬知，秉节不移，人谁不死，君瞑其宜。兄友妻烈，侄护孙随，君骨归此，君名永垂。系曰：前是＊书君墓以志。既绝笔，使复命。越其月二十六日，诏赠君起居舍人，赐绯鱼袋。节自持，褒赠加等。朝典优缛，不其盛哉。呜呼！世有位跻□相而死於罪戾音多矣，岂比君命屈志伸，扬名立德者。我故为□语，请附前志之。犹子乡贡进士绍休书。
（录自《考古》一九八六年第五期）
№咸通０６３
【盖】
失。
【志文】
唐□南山□□驾使兼□云麾将军□□翊壹府□将兼监察御史上柱国上党郡开国男食邑三百户包府君墓志铭并序处士王撰君讳筠，字耸亭，其先徙於长安，今为京兆人也。曾讳皇任昭武校尉，守右卫京府水衡俯折冲都上柱国。父讳豪，皇任左神策军云麾将军守左金吾卫大将军员外置同正员上柱国吴县开国子，食邑一千户。公之家大，学业素高，宗族处贵，世逐门清，举例久诸，动怀三省。府君弱冠趋仕，经历左闱，竭金门以效职，遇勋功以无亏。恭守宫叙，不敢罔遗。主照幽徽，普施弘惠。以大和首载，特迁子将，至八年，授散副将，充主持步军十五将。不越一周，以充正将。公备佳十万，颇谐众心，指踪效拾芥之勤，尽瘁原为山之流。後以开成五年中＊迤迁位，位标课能。累职至散兵马使兼押衙。始末四十八载，备历九将，处领有谟，公私齐美，侪流之辈，甘心伟矣。冠军睹之，矜念孤援，见其忠赤，表达上闻。以大中十一年五月中，蒙圣造奖饰，颁赏功劳，擢授南山镇遏使，分忧内镇，位处云麾，权衡常切於均平，救物恨闻於不及。阶秩亟迁，莫纪年月。至咸通五年中罢替归勤，续蒙奖饰，词义佳声不坠。公想生之荣贵，不那蒲柳之所侵。触目闲情，欢然罢理。常欺横肱之枕，志在舞雩之娱。奈何忽染微敷疴，便至缠绵。徵医不睹于仓公，验疾难逢于扁鹊，以九年闰十二月廿六日薨於道政坊私第，享年六十有九。以来年三月廿七日葬於京兆府万年县川乡郑村附先茔，礼也。夫人李氏，令淑贞贤，柔和备则。三从匪阙，四德合仪，不幸先公而逝。有子二人：长曰斌，次曰琼。此二子温恭克孝，谦谨修身，皆异得殊能，艺精专於翰墨；博学究典，极奥旨於深微。昔年何怙，思昊天之罔极；今载□锺，绝陔兰之相养。念泣血而将灭，何摧毁而殒身。■虚寡学，□辄成文。聊陈铭曰：
道存事往，形仪不留，几领雄幕，克副军心。护戎重□，擢统南临，休声倏忽，俄成古今。刊纪忠赤，将传万秋。
（录白《隋唐五代墓志汇编》陕西卷第二册）
№咸通０６４
【盖】
　大唐故梁夫人墓志铭
【志文】
唐银青光禄大夫检校国子祭酒前兼彭州别驾御史大夫孙公夫人梁氏墓志并序　表生前处州军事衙推将仕郎试太常寺太祝杨玄撰并书夫人安定人也，梁本嬴姓，乃皋陶之後。其先显於唐，虞代使禹治水赐姓。
自嬴尔後，玄孙仲衍，为殷帝大戊驭有功，肇封於梁。因而命氏，与北地同祖。
洎汉武帝元鼎三年，分地南部为安定郡，遂为著姓，历东西汉，至於国朝，簪绂蝉联，轩裳鱼贯，载在家谍，具存信史，当时之盛，此不备举。曾祖崇嗣，皇邓州刺史、兼御史中丞；祖伯伦，皇曹州刺史、御史大夫；严考叔明，皇摄濮州刺史、御史中丞；并文武全材，山河正气，蕴孙吴之将略，精廉李之奥机，位才列於隼＊，宠不持於龙节。宜乎锺美流於无穷。夫人即濮州府君第十女也。即天水郡君之出，幼禀柔淑，生知仁孝，容德推重於六姻，懿行有闻於九族。年卅二，归於乐安孙公。大夫躬具蒸尝，亲御苹藻，蔼然妇道，卓尔母仪，抚诸子以慈理，一家惟顺。使孙公大夫家肥无内顾之忧，皆夫人雍和之所致也。宜乎抱子弄孙，作程垂范，永修四德，以耀姻亲。何期寿未等於松椿，荣未沾於封邑。享年三十有五，以咸通十一年正月二十九日遘疾，终於上都崇仁坊之里第。悲乎！夫人蕴聪惠之性，秉清洁之姿，教举按之贤；克成中馈，展如宾之敬。才及三年，掌内之珠不留，川上之波忽逝。得非尘缘已尽，清都是归，痛人事之难量，何仙药之无□。以其年二月二十七日安厝於京兆府万年县川乡郑村原。龟筮叶从，日月云吉。孙公大夫有子二人，长曰劭图，前沧州长芦县尉，次曰劭殷，西川节度押衙兼殿中侍御史。有女四人，皆泣血号天，备申孝道，积善之庆，期乎将来。夫人亲兄曰播，曰揩，曰扶，或右职雄藩，或论兵禁卫，哀同气之先零，轸高堂之甚痛，劭图等以卜宅有期，泣书行德，请为志文。玄幸忝末姻，牢让不及，辄搜荒拙，贵述遗芳，搦管增惭，谨为铭曰：
震源委注兮，继皋陶之德风。世有轩冕兮，实治水之阴功。克生令淑兮，禀和顺而积中。配德门兮，成妇道之始终。逝川悠悠兮无尽，冥寞之事兮难穷。夫人安宅兮何处，松萧萧兮凤城东。
（录自《隋唐五代墓志汇编》陕西卷第四册）
№咸通０６５
【盖】
失。
【志文】
唐故唐府君夫人裴氏墓志铭并序先君鲁国郡人也，後枝分派，各居异方，或因官逐任，今为上党人也。高曾祖不录名讳，祖讳日辉，公讳国朝，名迹不愆，言行君子，识达今古，意气风云，发言成竹马之期，旨劬怀斑荆之信。公寝疾缠绵，药饵无效，享年六十三，会昌五年二月廿九日终於私第。夫人裴氏，四德自天，六行性母仪秀发，妇德兰□，岂惟仁意协和，亦乃昭宣令德。自夫亡殁，ヮ毁容，六时奠祭，抚育孤幼，卅余年。行不亏於妇礼，不逾於节操，身沾瘵疾，缠绵数旬，柴饵无徵，奄归泉壤，享年八十二，咸通十年三月六日，终於私第。呜呼痛哉！魄奄泉台，儿女号擗，野犭爰昼。嗣子四人：长曰君用，使宅军押官，有孝悌之风，怀忠贞之节；次君义，早亡；三君政；四君诚；并泣血号叫，哭闻於天。恨粉骨之难酬，岂碎身而能报。朝冫食溢米，柴立杖竹，罄竭家资，备斯葬礼。有女一人通董氏。新妇三：
长陈氏，次王氏，三赵氏，并夙夜匪解，备斯葬礼。孙男五人：长留住，早亡，次留德，次胡子，四小胡，五闰郎。嗣子等遂卜宅兆，龟筮叶从，启严父之旧坟，砻慈母之新域，以咸通十一年庚寅岁二月甲申，合於紫盖城东北固村河南平原之礼也。其势也东连孤，西眺漳，南望垄蜀，北倚陇岫。恐陵谷之变移，刊贞石而玄记，词曰：
伟哉唐公，道继先宗，克宽克仁，能孝能忠。夫人：本枝贵族，孰能继之？四德名备，六行无亏。□□薤露，飒飒风悲，萧萧原野，冥寞□□，千秋万古，永对孤松。
（录自《隋唐五代墓志汇编》山西卷第一册）
№咸通０６６
【盖】
　失。
【志文】
有唐吴兴沈氏墓志铭并序吴兴沈子柔，洛阳青楼之美丽也。居留府官籍，名冠於辈流间，为从事柱史源匡秀所瞩殊厚。子柔幼字小娇，凡洛阳风流贵人，博雅名士，每千金就聘，必问达辛勤，品流高卑，议不降志。居思恭里。实刘媪所生，有弟有姨，皆亲骨肉。
善晓音律，妙攻弦歌，敏惠自天，孝慈成性。咸通寅年，年多疠疫，里社比屋，人无吉全。子柔一日晏寝香闺，扶衾见接，饫展欢密，倏然吁嗟曰：妾幸辱郎之顾厚矣，保郎之信坚矣。然也，妾自度听赋无几，甚疑旬朔与疠疫随波。虽问卜可禳，虑不能脱。余只谓抚讯多阙，怨兴是词。时属物景喧，栏花竞发，余因招同舍毕来醉欢。俄而未及浃旬，青衣告疾，雷[B12H]电掣，火裂风摧，医救不施，奄忽长逝。呜呼！天植万物，物固有尤，况乎人之最灵，得不自知生死。所恨者贻情爱於後人，便销魂於触向，空虞陵谷，乃作铭云：
丽如花而少如水，生何来而去何自！火燃我爱爱不销，刀断我情情不已。虽分生死，难坼因缘，刻书贞珉，吉安下泉。
　咸通十一年五月三日匡秀撰并书　（录自《隋唐五代墓志汇编》山西卷第一册）
№咸通０６７
【盖】
唐故杨氏夫人墓志铭
【志文】
唐故翰林待诏朝散大夫守洪州都督府长史上柱国赐绯鱼袋陈府君故夫人弘农杨氏墓志铭并序　乡贡进士崔驯撰朝散郎守右司御率府胄曹参军翰林待诏毛知微书夫人弘农人也。祖父讳华，性禀仁风，好尚经史，累更官叙，别驾郡资。父讳杞，曾展匡国之难，阶至游击之辉。夫人即之长女也。天降灵质，地秀芳姿，令淑时闻。适娉君子，有翰林待诏阵公讳克敬，礼备之婚焉。呜呼！陈公年将偕老之期，不幸先随逝水。夫人择三邻而训子，苞四德以备身，修道在家，得离火宅之苦。悲夫！以咸通八年五月十七日，终於永兴里之私第，春秋七十有五。有子五人：长曰正，去大中四年六月十五日入院充翰林待诏，器宇环奇，风神静秀，言必忠信，动叶礼章，紫宸之下，别沐天波，凤驾龙骧，偏沾涣汗，廿余岁，勤恪皇猷，宠冠两朝，荣芳九族。去咸通八年五月十四日赐绯鱼袋，依前翰林待诏。次曰正翱、正宣，并皆忠贞承训，勤俭资身，兄友弟恭，义和鱼水，幼曰从谨，僧菩提心启，顿归释宗，於道精勤，誓登彼岸，小者正腋，专业金刚之经，忽染微疾，端座而归净域。有女一人曰净胜，专精修行，愿求佛果，正等哀号擗踊，痛贯分肠，夫人以咸通十傅村，先营之礼也。驯不揆寡闻，敢扬休德。
铭曰：
去留永决兮海变苍山，冥寞长夜兮蒿里黄泉。风景凄凉兮夫人逝年，松柏惨澹兮孤坟凄然。
翰林侍诏将仕郎守池州秋浦县主簿那希言篆盖镌字刘玮（录自《隋唐五代墓志汇编》陕西卷第四册）
№咸通０６８
【盖】
董府君夫人合墓铭
【志文】
唐故幽州节度衙前兵马使检校太子宾客兼监察御史济阴董府君夫人太原郡君王氏墓志铭并序前兵曹参军奉礼郎遥摄檀州燕乐县尉割公贽撰葬礼之从周，爰及世所贤名皆足以备用，□为定礼。□夫人王氏，盖太原上族，以宗子在他邦，家谍遗坠，故曾祖之讳今阙其文。祖讳□芮，志逸云林，傲然不仕也。父节度衙前将讳少举，遗贞白之操，恺悌雍雍。夫人既笄从族，濯羞簋，孝敬以事上，纯厚以御下，温顺而不伤其柔，严恪而不害其和。夫人疑忌之□不□□□忿之色不兆於容。垂孟氏之训，门媛英族。然而福□斯惩，绵臻厥恙，毒庸凭室，升屋而号。以咸通十一年四月廿五日终於蓟县界玉田坊之私第，享年四十七。以咸通十一年五月廿一日归於先府君之茔。有子二人：长曰叔凌，节度驱从官；次曰衙前子弟叔晋，居丧之服，未曾见齿。女一人，适燕昭王之爱侄节度押衙、遥摄归顺州司马、兼殿中侍御史张全纳。言合古风，气全大难，护中覆外，端末无遗，卓然剑镜长材，笙簧逸韵。以先府君峻直襟芬，详於前志，今阙不书。略不能具，敢告无愧辞，无溢美，庶用正直，克安神心，敬而不饰。
铭曰：
坤德柔顺，妇道雍雍。惟若人兮，婉娩淑姿。翱翔令容，委穷尘兮。佳城郁郁，掩白日兮。葬同穴郁室。
（录自《文物》一九九二年第九期《北京近年发现的几座唐墓》）
№咸通０６９
【盖】
　无。
【志文】
万年县长乐乡王途村亡。道士王洞明年五十八。咸通十一年六月十日殡。
（西安碑林藏石）　
№咸通０７０
【盖】
失。
【志文】
故弘农场氏夫人墓志铭并序乡贡进士李振撰夫人杨氏，世居弘农。父讳询直，故丹州长史兼侍御史。夫人即端公之女也。
夫人德推兰芷，言表笙簧，容既呈於华，功常闻於绣彩。自初笄而适称事长，以至和归於光州长史、检校国子祭酒、上柱国边公诚。公以忠贞立节，孝友节躬，宏材既出於长松，弘量实深於沧海，累官半刺，益洽群情。出入伊尹之门，尤见日＊之谨。宦途方茂，家道益肥，此盖夫人和睦姻亲，顺承长幼，岁时伏腊，无阙於苹蘩，至於保佣，皆蒙抚育，得曲礼从夫之道，弘大易中迹之贞。卓卓难方，雍雍莫并，而乃起居有节，动静从时。奉移天以中和，顺诸子以仁义，虽云继母，无异嫡亲。且夫饣盍田而敬，举案以恭，方之古贤，实称令德。呜呼！祸恶福善，曾何可凭，风烛隙驹，顾兹有据。如夫人之淑懿，固合永保椿松之年，不减龟鹤之寿，何期忽随薤露，便置泉台。自婴疾之初，医祷必至，膏肓之二竖难去，针砭之万术不行；辞庄氏之遽庐，生释门之净土。光大道岂假伤哉。继子四人：曰亻贵，前泗州司马、兼殿中侍御史，立性端静莅事无亏，职居至繁，心常不乱。曰系，前权知中书主事，承家以孝，事主以忠，依相门，常推直道。
曰价，前宣州司功参军，领藩维重务，秉奉公之心，职在辕门，官兼府掾。曰倬，前镇州大都督府户曹参军、兼殿中侍御史，常怀义勇，颇著急难，友爱於，谦信於朋执。嫡嗣曰位，前相州成安县令，敏慧可佳，冲和足尚。一家之盛，五子俱贤，尽有美官，皆迁极职。则夫人瞑目於下相，话无亏於家道。诸子追思北堂，相像遗踪，号诉於天，恸泣过礼。噫！夫人咸通十一年庚寅六月三日卒於道政里第，享年卅有六。卜以其年八月十日於京兆府万年县川乡韩传村旧茔，从姑礼也。今请琢琬琰，致之柩＊，庶兹遗懿，垂之无穷。其铭曰：
开西流庆，随裔传芳。是生夫人，令淑日彰。四德罔亏，和雅金相。自归边公，妇道益扬。事长抚幼，节行弥光。继嗣五子，玉润芝春。悉播嘉声，次蹑馨尘。爰兴经□，亦自善邻。弃此孝义，奄归重泉。紫车轧轧，丹翩翩。薤挽一发，松＊千年。息者归矣，生实梦焉。聪然斯理，唯道与禅。伊其戚属，谁止涟涟。陵谷虽改，独兹文在。
咸通十一年太岁庚庚寅七月辛亥朔廿七日丁丑处士康道纪书（西安碑石林）
№咸通０７１
【盖】
失。
【志文】
亡妻北海俞氏夫人墓志铭唐银青光禄大夫前杭州长史兼监察御史上柱国唐思礼撰夫人俞氏，世居江夏，家传纯厚，是不驰骛干禄於长安中，俄以□使为居，今为荆渚□土。夫人妇道母仪，垂於规诫者毕刂取奥旨，被服在身，则必孝敬令淑；天植其性者，而愈高於诫义。由是内外以敬，上下以睦。勤家之外，亦游心於简札，至於朱丝正音，清夜时□得入神之妙焉。余以齿发中年，男女弱岁，幸承姻托，以冀偕老，奈何星律方周，而奄随万壑，追惟平昔，痛悼难处。呜呼！余不知天之辅善佑仁之道且如何也。以咸通十一年六月十五日亡於京修行里，享年三十。辞旭日，蒲泣垂秋，吊只影於尘镜之前，轸茕心於子夜之後。即以八月二十二日壬寅，窆於万年县崇道乡前夫人茔之次。余二十年来，专心禅识，浮生之理，又得而言，其铭曰：
若以世荣，其恨莫平；若以佛理，恨即可止。苟达於此，是睹涯；鳏孤之冤，既可以弭。窀穸之恨，亦可以已，刻石而纪，存乎年祀。
（西安碑林藏石）
№咸通０７２
【盖】
唐故汝南周府君墓志
【志文】
唐故汝南周府君墓志铭并序将仕郎试左武卫兵曹参军李玄述撰府君讳徒，本广陵人也，晋太守之裔焉。孝义相继，古今不绝矣。曾祖考咸高道不仕，馨香得时。府君英俊神授，言行克直，礼奉孔丘之教，乐闻六律之音，以孝义为欢荣，蕴肃恭而伏物。繇是先无从面，後免悔酬。兄顺弟忠，如声响应，言终有信，深可敬矣。以清规得合其志，以勤孝乃成於家。何图人之应物，时至将变，报龄五十八，抱疾经旬，医药无瘳，告其子曰：吾将去矣，尔等相善，无隳其志，勿废先人之业，勿以小善小恶而不为去之，贤则思齐，不我而见者相励成矣。时咸通十一年五月二十四日，言毕奄於扬州江都县尚义坊之私第也。仲弟讳复，於大中九年遘疾沦矣，时年三十九。季弟曰衡，在原析翼，悲痛号咽，如雁断行。府君前媾河南荣氏，早年己逝，繁面不书，已具前志，再媾鲁国储氏，琴瑟合仪，荣宠体一。奈何严夫，不终偕老，抚视孤幼，火衷肠，虽非割耳而守其志也。七男一女长子曰详，时年二十六。次谔，次训，次讽，住儿五子定儿、师娘等，并哀战痛苦，荒迷未醒，虽处晨昏，罔知所措。长男已婚彭城刘氏等。
鸣钚已息，掩袂临棺，呜呼！此时孰不增恸！龟兆有限，至其年八月二十二日，迁窆於江阳县北道化坊之平原，华其礼也。悲夫！秋江逝水，东注莫穷；人世死生，漂沦何极？唯芳踪善迹，为去所依，犹虑年代易今，陵谷迁异，乃建斯铭，刻石为记。词云：
□□分派乘冀长，花萼□门枝叶芳，邗沟盛族兰馨香，绿旗春榜留旧□，修短有程孰不伤，五十八龄沉夜光。孀妻抚视泣断肠，儿女匍匐告穹苍，刻石建铭道化坊，万古千秋悲白杨。
（录自《隋唐五代墓志汇编》江苏山东卷第一册）
№咸通０７３
【盖】
唐故天水赵夫君墓志
【志文】
唐故天水赵府君墓志并序文林郎前滑州卫南县尉吴知可述猗欤府君，实惟良令，天假其德，神夺其寿。清在躬洁，矩谋道简，而无傲直，而不回事，上敬恤下爱，斯之所谓良也。府君讳宗，无别字，晋公侯遁之裔矣。祖讳凤玉，皇王父讳诚，皇府君则次子也。谨身制节，不坠弓裘，无俭无奢，惠施济众，韬光隐默，贤智天生，有德不官，高尚其事，世谓之逸人也。将期果行育德，福寿延龄。呜呼！上天降灾，以咸通庚寅岁遘疾三月廿八日终於华阴孝义之旧里，享年五十六。夫人西河任氏，次夫人谯国庞氏，次夫人清河张氏，三夫人并德禀坤仪，天资贤淑，祸锺早亡，不与偕老而没於前。次夫人晋阳鱼氏，终於其後。府君有二子：长曰章柬，仲曰幼章。长子文武居身，王宫授职，承训知方，孝思罔极，目泣柴血，□绝参浆，身惫体羸，哭踊无数。有一女适於王门，亦良奥之士。犹子争盈，孝行自立，义方天知，事叔父生无违，葬尽礼，即以其亡年十一月十二日安厝於冯夷之原钱来之趾，附於光茔。知可不敏，奉至孝有请，恭命为文，用旌不朽。铭曰：
积善不寿，难问穹苍，梁木将坏，哲人其亡。谋生润屋，卑牧谦光，二子居服，望望皇皇。钱来山北，太华东傍，封坟马鬣，□兹地藏。森森松柏，沓杳白炀，悲风断续，地久天长。呜呼哀哉。
（录自《隋唐五代墓志汇编》陕西卷第四册）
№咸通０７４
【盖】
唐沧州节度荆公墓铭
【志文】
大唐故银青光禄大夫检校右散骑常侍使持节沧州诸军事兼沧州刺史御史大夫充义昌军节度沧齐德等州观察处置使上柱国始平县开国伯食邑七百户赠工部尚书汝阳郡荆公墓志铭并序将仕郎前守泾州平凉县令王南薰述并书兼篆盖文天水郡强颖刻字。
天有将星，地有将坛，人有将才，国有将范。其或叶山河之间气，苻辰象之至精。命世降灵，郁为人杰。然後作国垣翰，为王爪牙。胙土分茅，勋业载光於史氏；授钺推毂，荣耀岂独於韩侯。代有斯人，举无其比。公讳从，字泽卿，其先楚芊之绪，子孙有授封於荆者，因而命氏焉。原乎王者之後，擢本枝於江汉之南；豪侠之余，传弈叶於燕卫之北，脉分派别，迁令族於汝阳。开国承家，贯雅望於京兆。曾奉天元从定难功臣冠军大将军行左金吾卫大将军上柱国讳崇礼。
祖陪戎副尉守右领军卫翊府中郎将内供奉赐紫金鱼袋讳日。皇考右神策军先锋兵马使押衙知将银青光禄大夫检校太子宾客兼右领军将军御史中丞讳子晟。若乃仍世迈德，济代树勋，积善既启於庆门，垂休果诞於华胄。阴＊若是，不亦宜乎！公幼挺端□，夙振奇特。佩Δ之岁，戏必行阵；及冠之後，交必英雄。读儒书，究兵术，达君臣父子之义；学无常师；晓韬钤筹略之机，尤能下士。式遵鸿渐，爰表鹏博。大和五年，先将军以职重禁营，荣膺右广。当霍光之熏灼，无爽下贤；导祁午之克堪，不避内举。补衙前正将。会昌五年，加兵马使。洎大中四年，公负擅场之艺，几乐天休，奖赏有差，俾管马军衙六将。动能洁己，忧公如私。至十一年加散兵马使兼押衙，当年充马步音声使。在亲军武幕中，可谓清美显连之职。矧又宸游别殿，巡幸诸营，张乐奏音，重难其任。逮十二年，授先锋使。至十四年，迁马军厢使。当年护军。以公独领五方之卒，勤劳王家。将验九迁之荣。
对＊公绩。恩旨惟允，中外悦随。寻授鄂王府司马殿中侍御史。迄今上二年，出为襄乐镇遏使。明年，入为都押衙。当年，转蜀王府长史、侍御史。赞拜无亏，揖让有度。肃清兰，勖励戎威，推贤举能，不可多得。七年，加左骁卫将军御史中丞。当年转马军将军知军事充都虞候兼教练使，御史中丞。八年，迁马军大将军知军事，御史中丞。帝命元臣，乃昌言曰：朕以东北巨屏，曰雄藩，控燕蓟河朔之虞，兼临淄厌次之要。产鱼盐土产之利，古曰上腴；扼猃狁冒顿之喉，今为重寄。谁何独步？将副佥谐。十年仲秋，表制公以银青光禄大夫检校右散骑常侍，使持节沧州诸军事兼沧州刺史，御史大夫，充义昌军节度、沧齐德等州观察处置使、上柱国，始平县开国伯，食邑七百户。往，钦哉。君子谓汝阳曰：赫矣大丈夫！荣达者莫贵於斯。克佳燕颔之封，复就貂之饰。其行迈也，狸首龙节，大旆高旗，杂沓璨烂，迁廷陆离。诗云：驾我骐＊，文茵畅毂。鋈以■内，{九厶}矛鋈钅享。虎＊镂膺，竹闭绲。又曰：赳赳武夫，公侯城。如此之光烁也。亦既至止，将欲缉凋残，革弊败，苏阖境，劝农桑。岂谓不虑不图，乃寝乃疾。两楹旋梦，二竖遄臻。明年正月廿八日，薨於镇，春秋五十八。噫。黄霸有何暮之喜，羊祜成罢市之悲。缅千载之哀荣，苻今夕之痛苦。上闻，悼念久之。
凡伯庶寮，罔不兴叹。越来月廿一日诏赠工部尚书，可谓恩覃存殁，厚莫大焉。
旅榇虽遥，宠光已增於八座，忠魂应觐，神道盍归於九原。嗟乎。将吏号兆，感伤行路。公初娶彭城夫人刘氏，既和且顺，华早凋。生一男□神策军衙前兵马使银青光禄大夫检校太子宾客兼殿中侍御史上柱国权，孝敬无违，弓裘不坠。
柴毁骨立，泣血绝浆。继室夫人颖氏，封颍川郡君。绍班妇之贤，考叔之裔。
优柔内则，雍睦外闻。□何雄剑偏沉，但洒崩城之泪；凤桐半折，永乖举案之情。
生二女，偕幼，与郡君昼哭夜啼，冤诉何恃。呜呼！公有令弟三人，长右神策军押衙银青光禄大夫检校太子宾客兼监察御史上柱国从牟，次当军衙前正将银青光禄大夫检校太子宾客兼监察御史上柱国从肇，次当军衙前兵马使知将银青光禄大夫检校太子宾客守右赞善大夫兼监察御史从罕。皆雁行恭友，棣萼联芳。允武允文，惟忠惟孝。公自少孤，挈维抚训，各遂职业。清崇方以同气，载光义风；远扇门户之贵，遐近瞻重。悲夫！随岗不见，孰吹伯氏之埙？共被无闻，独往重泉之路。从牟等爰稽龟兆，於以叶吉。即以当年庚寅冬十一月廿四日迁葬於长安县承平乡小刘村窆也。徒观形胜之地，莫之与京。玉犬金鸡，已同鸣吠；青乌朱雀，永表休宜。南薰固陋无才，叨庸寡学；汝阳之旧，季仲可知，不敢言文，聊书故实。铭曰：
国城之石，承平其乡，外多乔木，中有崇岗。窆我汝阳，既丽且康，箫笳楚挽，容卫炜煌。郡君之伤，忽称未亡，嗣子之肠，泣□绝浆。令弟三者，哭告彼苍，宠赠颁锡，哀荣是将。坟封马鬣，冠瘗貂，四神本备，阡陌攸长。魂归玄夜，风惨白杨，蒿里茫茫，西瞑阿房。漕水□□，北注未央，佳城前兆，休有烈光。後代之厚，子孙克昌，千秋万古，贞珉表墓。
（录自《隋唐五代墓志汇编》陕西卷第二册）
№咸通０７５
【盖】
大唐故韩国夫人王氏赠德妃墓志之铭
【志文】
故德妃王氏墓志铭并序翰林学士朝议郎守尚书驾部郎中柱国赐紫金鱼袋臣薛调奉敕撰翰林待诏朝议郎守池州司仓参军上柱国臣张元龟奉敕书翰林待诏朝散大夫守殿中省尚衣奉御上柱国赐紫金鱼袋臣董咸奉敕篆盖有唐韩国夫人王氏，其本太原人也。幼有容色，既笄而中选入宫。我皇御极之初，特承恩泽。禀兰蕙之芳姿，挺琼瑶之瑞质，朗澈闲澹迥然，出尘处宠，贵而益谦，持礼教以垂训。至於保恭默之道，知节俭之风，虽古之慎夫人，无以过也。而又识满盈之理，审荣辱之机。常以止足为戒，又见其班婕妤之不若也。故得侍宠十有余年，而未尝居有过之地。上将欲表其贤德，增其懿号，以光彤史，以彰茂范。无何遘膏盲之疾，针砭药饵，靡不攻疗。风焰难驻，竟无所瘳。以咸通十一年七月十八日薨於大内，享年廿有六，赠德妃。噫！人生於天地之中，不免於襁褓昔多矣。妃之寿虽不及乎中年而早备椒房之选，承圣明之恩，捧日月之光辉，被雨露之宠渥，荣及宗族，则一日为足矣，而况炫耀於十年之间者哉。一朝奄然，亦又何恨。孕贵子三人：长曰昌宁公主，次曰七郎，次曰八郎，皆婉顺聪晤，生知孝谨，圣上念深令淑，痛轸宸衷，乃命有司卜，用咸通十二年正月甘五日，俾高品王从肄监护，葬於京兆府万年县崇道乡夏侯村，礼也。呜呼！华方秀，忽败於严霜；桃萼正春，遽凋於急景。雀钗遗耀，象簟生，乃出嫔御於壶帷，设奠酹於阡陌。大备送终之礼，将安永诀之纪。复命词臣，纪其令德，俾利贞石，用光泉台。铭曰：
天付芳规，神资淑质，德被闺壶，庆连云日。貌掩瑶华，恩崇桂室，兰含异芳，不如椿年。珠为至宝，或沉下泉，未及中寿，俄随逝川，幽穸一闭，神其安焉。
中书省镌玉册官臣邵建初刻字（录自《隋唐五代墓志汇编》陕西卷第四册）
№咸通０７６
【盖】
失。
【志文】
唐故谯郡曹府君墓志铭并序乡贡进士贾湘撰府君讳谦，字岩退，宋州谯郡人也。高祖讳恪，泾州司马；曾祖讳□琼，澧州司马，赠□州大都督、太子少傅；父讳琳，仪州司马，义成军节节、检校尚书右仆射讳芝之子侄也。府君禀三代之遗风，奉伯父之明教，每习弓马，常慕文儒，情性孤高，不求人仕，闲居襄野，守道逍遥。以寒暑所侵，奄归大夜。娶乐安孙氏夫人。百行无亏，四德皆备。有子一人，名曰志言，不幸早世；有女三人，长□李□坤，次适张罕宾，次适宋，皆宿奉严教，俱遵仪范。□以今泰宁节度以府君骨肉之分，追慕前修，力谋迁，令孙子弘郎泣血礼送，以咸通十二年五月四日，归於先茔，从周礼也。宅兆之地，乡号汶阴马坊村。孙子弘郎，伏恐陵谷推迁，徽猷莫纪，见纪述，敢贵乎词。铭曰：
日□昏兮还复午，人之斯兮还复土，诚知世路自伦还，驰驱若似风中树。有荣有辱有贫富，唯留生死从今古，襄郊谁不无泪痕，今日荒榛闭门户。其一。自杨飕飕万古立，小孙泣血玄堂别，知向何天日月中？其二。
大唐咸通十二年岁次辛卯五月丙午朔二日丁未毕记。
（录自《隋唐五代墓志汇编》河南卷第一册）
№咸通０７７
【盖】
大唐故骆夫人墓志铭
【志文】
唐故前集州衙推狄府君夫人内黄郡骆氏墓志铭并序乡贡明经冯谦撰哀哉。夫人本家内黄郡，生□□邑，始为长安人也。曾晟，祖朝，皇并不仕。
父季亮，任职度支。伏以三代相承，乃武乃文，愿处深幽，用畅平生之志。其夫人即骆府君弟长女也。三从备体，四德无亏。孝行於家，谦顺亲戚，才已笄年，适姘狄氏。有子二人：长曰任右神武军引驾仗押衙银青光禄大夫检校太子宾客兼监察御史乾裕，次子任门下省驱使官宣节校尉守陈州崇乐府折冲乾佑，并以文武双美，忠孝两全，无亏六艺有备三端。长男新妇彭城刘氏也，性体柔和，貌弱西施。侍奉无亏，谦顺妯娌。量如竹柳长青，心若松石无改。此者贤妇之贞孝也。
夫人有女三人：长女适陈师庆，任度支；次女适骆景权，任右神策军衙前虞候；小女适陈公信，任职右军。并是英雄名流，三才满腹，六艺过人。量如江海，气禀风云。其女各适他门，皆承严训。不获备述宗支，呜呼！想慕夫人，年未居高，善蕴贤德。所谓行高兰ぇ，适配忠良，庆流永久，福延长，何期寒暑失候，淑态俄伤。药饵无报，针石莫彰。何期夫人大限将逼，祸苦忽临。春秋五十有六，咸通十二年五月十五日遇疾，奄逝於京兆府万年县崇义里私第也。是以亲姻失望，血属惨然。念夫人不终遐寿，奄弃尊荣。□月不居，卜期择兆。用其年六月七日葬於本县长乐乡故城村，连先夫茔，通便附焉。虑後丘陵改移，乃述其词。铭曰：
温柔贤德，孝敬名扬，三从不越，四德莫彰，和顺内外，闺阃傅芳。何期琼树凝夜，瑶杖堕霜，一去无返，千载难忘。六亲悲念，九族无光，邻里失色，痛切肝肠。呜呼恨积！空想馨香。永镇园寝，虚飨泉堂。
处士王书并篆盖将仕郎试左武卫兵曹参军邵宗刻字（录自《隋唐五代墓志汇编》陕西卷第二册）
№咸通０７８
【盖】
失。
【志文】
唐故银青光禄大夫检校太子宾客前杭州长史兼监察御史上柱国唐公墓志铭文林郎前守池州青阳县尉赵远撰公讳思礼，字子敬，鲁国人。王父已上，四三世以爵禄为钓饵，遂放情韬重於林泉吟啸之中。自皇考讳贤，入仕至和州长史。公和州之长嫡，谨敏谦慎，天授其性。年十四方将苦节儒书，或有讽为吏进者，遂入宦途。尝遇名卿大夫，群宴聚坐，目公之敬愿者□有忠恪立身之道。武宗五年，从官自桂林回。未几，今致政司徒相公自司刑郎出刺鄱水。公淬心励行，乞在吏中。丞相既熟素闻，遂得其日。居勿贰之地，兢修畏立，日慎一日，殆今卅年，不闻有纤失。其揣靡刂至如此者。年卅六释褐，授录事京兆府。岁满日，我主人方斡运玄化，燮赞瑶图。
奏授主书紫微署。一来年，迁遂州都督府司马，直书东观。又来年，随相将於蒲人武幕中，权第一右职，仍提兵务。又二年，於汴迁亲事都头兵马使。以功奏，拜兼监察御史。又四年，迁杭州长史。公实有忠於褰帏露冕之中，冀将阐发暮猷，次弟富贵，遽归万壑，已矣斯心，惜乎哉！娶王氏、俞氏，皆早亡。无嗣。有男子二人：曰理谨，道儿；女子三人：曰遂娘、阅师、杭娘；长而未冠，幼而未＊。
稚孤若此，视之发悲。伯氏官至三皇五帝庙令。仲氏至濮州司马。大凡弟兄升名入仕，率由公之置焉。从兄子今为朔方军节度使。公行既真淳，道亦廉退。奉身处约，食无三杯，洁己进忠，宵常百虞。敬事释教，理入禅门。抑有汞练之术，而人莫知者。以咸通十二年辛卯六月七日亡於上都修行里，享年五十二。用七月廿二日癸酉於万年县龙首原之先茔。呜呼！人得显荣寿考，必根於忠孝仁义。
则公之植性持行四十年，而遽闻殂落乎。益用苦者，伯氏三皇令次七日而逝。且不知天之与善，神之福谦，其如何也。复思庆流之祉，将在後昆乎？宜不谬矣。
愚获趋後庆□十五岁，公之操履，不□而知。述德诔仁，即惭狂瞽。铭曰：
□孝为基，兢慎是培，筑以谦敬，墁之敏才。顾此身藩，百福之媒，剧位上，□递迤未。忽同丘叹，祸起其□，与善难测。为恨艰裁。以□禅识，颖□□洒，□幼泡□恨於斯门。期乎余庆於□土。（下泐）
（录自《隋唐五代墓志汇编》陕西卷第二册）
№咸通０７９
【盖】
失。
【志文】
唐故河阳节度押衙泽州高平镇遏兵马使银青光禄大夫检校太子宾客兼监察御史上柱国元公墓志并序公讳郇，字慕周，河南郡人也。近世徙乡关，和门显达。先考讳运，皇任将仕郎、守潞州司仓参军；祖讳针，皇任朝□大夫、检校国子祭酒，守州长史。
曾祖讳纠，皇任朝议郎、守河南府巩县令。公器禀灵，心源自润，河目海□，骥逸鹏搏。奉晨昏於私庭，黄香减价；输忠贞於公府，王导无声。矧义义忉荆枝，情深桂萼，缌麻亲戚，俱沾拯恤之仁；瓜葛因依，尽沐庇庥之德。□政方伯，皆委重难，赏权绝蔽善之讥，人无怨恕；居位多举能之事，众有感知。兴三城之策，授相台之宠，事主之道，不亦忠乎？公以养膳精思，则甘旨具焉；以侍寝专心，则温清备矣。是以建制大厦，疏＊小池，渌萍英厅堂之前，花卉布庭除之内。
以恍慈旨，以畅埙篪。识略邃深，无以过也。休尊之道，莫不孝乎？蒙上将之执酬，高平之镇御，奸宄屏息，封疆谧宁，书曰：皇天无亲，唯德是辅。舍齿戴发，望公剖符。况昆仲四枝，两人云逝，度天之意，听人之言，谓公延龄，期公遐福。岂料神只茫昧，捐馆告终，上下愕然，惨容相吊，即期幼可详矣。以咸通己廿岁七月十二日疾终於泽川高平县镇廨署之所，享年卅四。令弟节度先锋兵马使银青光禄大夫检校太子宾客齐，孑然色养，痛惜连枝，奔泣赴丧，欲求罢秩。
议者以为不可＊勉，公除亦树勋庸，屈迹戎垒。恻念孤霜之意，闾里所称，犹子虽孤勿孤，人难仿效。公娶太原王氏夫人，亦将门之子。在家柔顺，早归於公，侍姑长有礼敬之名，穆亲族者冲和之行，随任镇幕，丧□在公前。是岁同殡於泽州晋城县五门里之私第。嗣子三：长曰翔，次曰恕，季曰台儿；女曰端娘子。衔恤蓼莪，才终丧纪，以咸通十二年龙集辛卯七月乙巳朔廿日，自彼发引，以廿九日癸酉盖葬於孟州河阳县丰平乡赵村北原，礼也。虔心卜地，则灵龟告祥；决意筮时，则神蓍之吉。以愚谬明声，律为志，辞让不获，仲乃为铭曰：
伟哉元公，赫矣仁风，乃文乃武，有始有终。江革之孝，大鱼之志，礼也有节，和而不同。倒屣迎宾，悬榻延□，私绾恭萧，公庭贞白。比鹗之一，观鸷之百，可立鸳鹭，可行蛮貊。於戏元公！居然不器，彩服悦尊，绣衣荣位。在府□□，□□为帅，积善无徵，天不＊遗。萧萧泷树，郁郁佳城，虑□久而天□□，□□永固；虑日诸而月往，植木常清。玄堂一扌，万古□□。
（录自《隋唐五代墓志汇编》河南卷第一册）
№咸通０８０
【盖】
唐故汝南殷氏瑞卿墓志
【志文】
唐故殷氏墓志知盐铁泗州院事殿中侍御史内供奉韦滔撰京兆韦涯远故姬殷氏名，字瑞卿，其宗派汝南人也。瑞卿之父季昌，少从军职，为性率达，不乐拘检而年长，以疾辞焉。流辈中有心义慷慨者，多其志抱，厚与财帛，因贸香药於都市，不四三年，家道甚丰。婚娶琅琊王氏而产瑞卿。卿自幼明慧，亲戚共保念之，比及成人，益多智敏。女工柔范，罕有比俦。年十六，丁母丧，哀号昼夜，悲动邻里。既阕三载，因鲍氏遂以箕帚见。自相面日，至於七换星霜，事长和幼，未尝小亏，孝谨端默，实为气类之标准。前复有二男一女，皆及两岁不育。咸通己丑岁，彭门作乱，余自楚甸捐职而避寇金陵。殷氏遘沉疾，而百药不瘳。其年孟夏月一日，奄随虱烛於僦居。至三日，权卜於润城西原。後年秋，俾其父启护旅榇，并小儿张七同葬於北邙。呜呼！为善克彰，痛□不寿，追言迨此，所不忍铭。咸通十二年十月一日。
（录自《洛阳出土历代墓志辑绳》）
№咸通０８１
【盖】
失。
【志文】
唐故乡贡进士段府君墓志铭并序亲弟朝请郎隰州温泉县令廓叙述段氏之先即老君之後也，始自干木，仕於魏为文侯师，其後柄大任，立重名，世有之矣。公讳庚，字甚夷，曾祖培，皇庆州刺史；祖，皇泾原节度使；考少真，皇淄王府长史。公即第三子也，幼乐诗书，受性端洁，行藏有则，孤标不群。
年十四举孝廉，两试春闱不中，选退而谓伯仲曰：时之高重者文华，所贵者爵位。
吾观今之高贵，未有不游艺俊造而致身於霄汉者也。遂博览九经，讽诵六义，得相如之遗格，有子建之余风，十战文场，一登策试，仗古人之劲节，鄙趋世之俗情，孝友罕俦，言行无玷。洎乎晚岁，爰丁外艰，泣血茹荼，殆至毁灭。旋以荣名未就，囊橐空竭，冒暑凌寒，丐於穷塞，因之百疾皆作，遽至弥留。以咸通十二年闰八月廿六日终於云中官舍，享年五十有六。有女三人：长曰岐，先公九年早世。次日龙，次曰婉。有男一人，曰士和。以其年十月一日权窆於温泉县甘泉乡风流里廓。自幼及长，偏沐仁慈。语以传家之道，指其入仕之门，教诲无时，讲学不倦。遽明暗而有隔，在攀咽之何及。扌文泪濡毫，惧遗其美。铭曰：
怅怅悒悒兮恨何穷，有才有业兮时不逢。山川险阻兮骥莫□，华方茂兮数将终。其二日：塞垣秋杪兮霜露□，渭上穷居兮四壁空。二女一男兮望目断，丹悠悠兮向暮□。其三曰：处处悲哀兮叫雁行，先秋一叶兮独凋伤。淡凝气咽兮语不尽，攀想音容兮何日忘。
（录自《隋唐五代墓志汇编》陕西卷第四册）
№咸通０８２
【盖】
失。
【志文】
大唐魏博节度随军勾当南院孔目事朝议郎行魏州大都督府南乐县丞故河南阎公及故夫人平昌孟氏墓志铭并序奉义郎行相州临河县尉摄魏州大都督府法曹参军吕郁述公讳肇，字务本，即逸士恬之弟四子也。曾王父光；王父恬；世疏名利，迹Т林泉，不事王侯，高尚其志。而公训承祖考，心慕虚玄，书造右军之奇，学精北海之奥，筮仕藩府，端立名历，任为节度随军，奏受魏州昌乐县丞，勾当南院孔目事。方将腾翥，遽降鞠凶，享年五十有九，以咸通十二年十有六日。孟氏十三年三月十日终於澶州清丰县南王村之别业。女有五人：高氏、田氏、徐氏、次名端儿，幼着释门，官处室夫人。殃锺未亡，祸思殒己，天从人欲，疾瘵益深。
公之弟古，立性清峙，玉洁修身，有心膂之贤，有股肱之智。天减＊＊，早见凋残。孀於崔氏。嗣子两人，长曰伯康，优崇武略，覃思礼经；仲曰伯翔，幼习经曲，聪颖殊伦，通贯群言，词当体要。承代即今此子世，敢效忠孝之心，负员丘於方泽。公而殁其姻族，以龟筮告吉，涂刍力营，以十二年十月四日先茔於别业东北之平陆而焉，礼也。其世侄徐厚、耿回，以郁与公交深，分至情契，陈雷令叙声实，然罄狂斐，铭刊金石，范贻後昆。其词曰：
节挺松筠兮行着温良；范垂闺合兮誉布馨香；继捐人世兮成怨穹苍，追思德业兮兴怆轩裳；坟垄将兮风悲白杨，陵谷斯虞兮铭玄堂。
（录自《隋唐五代墓志汇编》河南卷第一册）
№咸通０８３
【盖】
乡贡进士段府君墓铭
【志文】
大唐故乡贡进士段府君墓志铭并序堂弟乡贡进土雍撰段氏将葬其季，事前十九日，其元兄新授温州刺史庆渭诸父弟雍曰：我亡弟窀穸有日矣。凡我弟所以立身行道，既不偶於时，轲以殁。我今安忍以吾弟之事轻语於他人耶！惟以是铭命汝。雍闻而伏且哭，不忍听命。复谐雍曰：尔无以也。尔焉能以不忍使尔兄弟不足於千秋万岁欤？且尔苟有生平不尽语矣，今日得尽语，使幽阴有知，宁能不慰於下泉耶？雍再哭而受命，退而伏想兄昔居池阳时，尝谓雍曰：吾前日病且亟矣，将从先人於地下。凡有生平始终之迹，衷心欲以尔为。噫！兄今殁矣，易篑之辰，而雍不克见也。得无前日池阳之言耶？惟是前日之事则雍非宜敢让，含痛而书，用报池阳之意耳。呜呼！君讳庚，字甚夷，武威人也。曾王父皇庆州刺史讳琦，生泾原节度观察使、检校兵部尚书讳，尚书生先公淄王府长史讳少真。先夫人河东薛氏，外王父乡贡进士讳友翼。君昆仲八人，君实其次，才气天假，自龆龀至成人，所谓善事，皆不学而能，进退周旋，雅有规矩。非周公孔子教不出□，非仁义礼智信不萌心。其志在五字句诗，常为中外亲所指，曰：是人也，必为天大报之乎！呜呼！立身三十年，希一名于有司。
甘辛苦而乐饥寒，冀伸其道，而终不得志，旅游且病。以咸通十二年闰八月廿六日，年五十六，殁於云中客舍。盖天之所报也如此。呜呼！天下与其成足矣，忍复夺其寿耶？天不与其寿足矣，忍复使去其乡，离其亲，穷厄其身，以至戾底耶？终之曰：有家不得归也，有儿女不得饭也，有兄弟不得□礻遂也。天之报善人也如此，为善者其惧哉！以其年十月廿四日还窆京兆府万年县古城里先茔，礼也。生男曰和年，五岁；女二人，曰龙，曰婉，未笄。惟雍也少与兄同志，长与兄同道。由是原友悌之爱，於斯为深。虽刳其心血以铭之，不足以报吾兄之德。
呜呼哀哉！铭曰：
甚夷甚夷，性太澹，不合於时，故近於奇。甚夷甚夷，才太高，不偶於卑，故寡於知。甚夷甚夷，不为天之福，而为天之欺。今其注矣，复府考讳倩，讳□字。本望在邓州南阳郡，苗裔□□移□魏人也。祖讳，考讳□，府君□□为第十七子也。性志修□，守善保安，为仁德厚，雅□□□。何期天之不＊，降祸我公，知者伤心，去大和二年四月七日，奄归□室，享年＊。夫人袁氏，去咸通七年十一月十三日，又□□焉，享年七十六。有孝子六人：长女十一娘出娉□门，礼归□氏；次女十二娘，礼归□氏；十三娘礼归□氏，十四娘适归□氏。嗣子二人：
长曰神，次曰文□。昔遂□□□财以谋葬，□用咸通十二年岁次辛卯十月癸卯朔卅日壬申，袷於魏州昌乐县昌城乡□东南一里，创□礼也。东至昌乐县，西至王莽坟，南至娄家庄，北至梁村。恐後山移海变，陵谷递迁，刊石□□。词曰：
寿□早殒，□伤夜台，扃门一闭，何更再开？懿□□室，疾□玉质，万古千年，何时见日？愁云惨惨，悲风切切，魂归天兮，魄随□土，对日孤鸣，千秋万古。
（录自《隋唐五代墓志汇编》河南卷第一册）
№咸通０８５
【盖】
失。
【志文】
唐故张府君墓志铭并序府君讳弼，其先著望清河，因祖避地，世为广陵人也。曾祖讳涛，祖讳岐，父讳咏，皆隐道丘园，不求名位。外族琅耶王氏。府君即其令子也。立身端敏，不好浮华，守道而安，与物无竞。家传令誉，门有肃清，训子义方，悉至成立。
呜呼！聚极即散，今古同悲。府君不幸於咸通十一年十二月九日遘疾，终于扬州江阳县文教坊之私舍，享年五十有七。娶乐安郡蒋氏夫人，令淑天资，温柔成性。
育子四人，二男二女：长子曰儒，婚朱氏，奔丧礼迎；次子景，未及伉俪。长女适徐氏，次适苏氏，并颖秀君子也。嗣子等泣血号天，哀制过礼，龟筮叶吉，窀穸有期，即以明年十月卅日窆于三阳乡五乍村之原，从宜，礼也。虑恐陵谷将改，桑田有移，刻斯贞石，庶乎後迷。铭曰：
吁嗟府君，行满乡邻，风烟不杂，煦物如春。今则已矣，荣乐哀兮，刻石千古，传於子孙。
（录自《隋唐五代墓志汇编》江苏山东卷第一册）
№咸通０８６
【盖】
失。
【志文】
大唐故朝请郎行内侍省掖庭局宫教博士上柱国清河张公墓志铭并序乡贡进士杨撰兼吉并篆礼曰夫古之君子，论讠巽其先人之美，而明著之於後代矣。故经曰：聿修厥德，扬名後代，以显父母，孝之终也。今张氏之光，始裔颛顼之末，厥後枝叶茂焉。世盛英杰，公侯之引。汉有司徒留侯亡德，声播昔时。晋则安昌侯之能，名垂今日。周秦并载，齐魏亦称，史汉备焉，岂以殚灭。公望贝州清河郡，今为交趾人也。讳叔遵，字子明。曾祖右神威军护军、元从兴元元从正议大夫、行内侍省内侍员外置同正员兼内谒者监、上柱国、清河县开国男，食邑三百户，赐紫金鱼袋，讳尚进。父登仕郎行内侍省内府局丞员外置同正员赐绯鱼袋，讳元振。公即大夫之元子也。公先父去长庆四年四月十七日时为内弧矢官，其时不意供内染坊紫草人张韶及苏玄明等潜谋乱逆，私怀勃心，罔礼宫闱，猖狂禁阙。公先人时诗翼旒，见此逆臣，遽怀忿惋，不顾身命，尽死匡君。捍御亲征，身中刀箭，斯不具纪。遂感神明相助，乃亲手射煞逆贼张韶及苏玄明等。有此殊功，蒙恩，遂锡以白金朱绂，别赏资非一，仍锡公黄绶便赐，以为孟子也。公龃岁气直，精彩异常。及届弱年，梗＊获一。出忠入孝，诚流辈之吹嘘；谨礼复仁，茂干固之贞节。兢于＊惕，如履春冰，氵位事怔忪，若临寒谷。遂俾声华霄汉，鹤唳九皋。
披靡尤著於内庭，佳彦迥彰於宫禁。是以氲美岚色，＊绶馨香。光辉得时，诚惬即日。以大中七年十月廿三日蒙恩赐以绿绶，後转授太盈库。外催克勤，茂绩非一。公深洞知命，妙识玄幽。不苟苟於时，每克己於事。结交冰水，终始松坚，秋菊比其英，寒柏嘉其性。随珠楚璧，丽水荆山，□足为珍，岂为宝。所谓禄不胜德，官不升人，运不时兴，斯亦命也。又苦心於释氏，虔敬归依。常亲金□之言，亦绘白毫之相。若乃火宅五蕴，愿人三乘之宗；舟戢爱河，誓超九品之座。
真如佛性，澄在心原；妙理玄门，备於体。演白莲之奥典，日以讽读。觌纣顶之金身，常瞻礼。三身智果，誓色身以成身。十号真如，修菩提以为号。六波罗蜜多常念，四谛敬持；十佛地以心亲，三场礼忏。□以功德茂於一世，合积福巨於无边。奈何逝水波沉，风烛寂灭，染瘥瘵，俄终百龄。白日黄泉，瞬息分别。以咸通十二年七月十三日终于安定里之寝室，寿考六旬有二。呜呼！吉人惟善，神无保之。夫人彭城刘氏，母仪有则，妇道多能，恤下以慈，敬上以礼。亲姻感德，大小知恩，哀恸不绝。弟一人，叔建，登仕郎行内侍省掖庭局宫教博士员外置同正员，上柱国。训慈谨礼，仁德清廉。悲雁序以离行，痛原以孑。妹适于萧氏。闱庭秀质，礼乐多能。先夫人禄氏，华早，先而飘落。男全杲，穆穆敬物，肃肃临人。盛伯玉之风，逾展禽之礼。恭俭庄敬，＊惕以时。侄全训、全咏，弱冠聪俊，礼乐攻书。尤迩悬针，阅於手略。以咸通十二年十一月十日称家有无，从葬於京兆府长安县龙首乡田门村之茔，礼也。伏虑年深浸溃，合纪令芳，刊之贞坚，于斯琬琰。鄙夫才非藻丽，诔岂研精，缘沐孝子，顾言柄笔，莫申馨德。
其词曰：
清河之源，上古蝉联，迄至我公，世代英贤。道德瑰伟，礼乐无边，忠诚仁孝，遐迩流传。公之立身，清显罕比，梗概不群，独之声美。契义断金，乡闾鱼水，感激嘉言，令望披靡。留心释氏，深契佛理，道教玄微，洞达如圣。常日虔恭，未曾不敬，嚣尘绝迹，惟心是正。奇哉我公！卓荦高嵩，如何命促，曷尔寿穷？人心郁郁，乡里忡忡，是知运数，有始有终。
（录自《隋唐五代墓志汇编》陕西卷第二册）
№咸通０８７
【盖】
　大唐故田府君墓志铭
【志文】
唐故湖州军事衙推乡贡进士田公墓志铭并序友人裴岐撰夫生而荣者身也，殁而存者名也。生则如寄，殁则如归。生既不荣，□不纪名，则何以彰其懿行美才不泯者乎！公讳厚，字成之，大王父子珍，太子家令。
王父，邓州新野县令。烈考行源，成都府犀浦县令。□得姓始在史记，称敬仲完之後是为观国之光，利用宾于王。又曰五世其昌，八世之後，莫之与京。是知公之姓，实大齐之苗裔也。公即犀浦府君之第二子也。公生而有性，成人多才。
始寓家于蜀，故公幼有吐凤之文，长有题桥之志。公难兄重词赋，文行与公齐名。
所谓朴玉浑金，双鸾二骥者也。咸通九年，公难兄溘先于随郡馆舍。公抱手足之痛，亲护归于之南。而友爱之道闻于交朋。公八＊文场，一名未遂，有知无命，□道安贫，公昆仲洎出入余门十五余载，初终如一，岁久弥芳，斯谓吉人，信为益友。余伯父＊台剖竹，公从事于兹，而才画可嘉。又縻公＊水。公虽系郡职，而望在趋名，遂乞假随计西征。不幸路婴宿疹，以咸通十二年岁在辛卯冬十月十九日卒於郑州旅舍。呜呼！天地至大，无所问焉。但公之昆仲，俱有声＊，而名宦不及身，坐皆中天。惜乎！公之兄唯一女，年奄及笄。公早能以＊职微俸，遣适于德清县尉徐，公之孝慈至矣。然而弟兄皆无息嗣以奉四时。悲夫！公羁魂将葬于兄之墓侧。用是年十一月廿五日む帷之畔，唯公之徐氏令妹及公之姬人号叫焉。余弟兄间与田氏二子颇有曩分，今承青乌既卜，丹将归，追叹风猷，遂勒铭志，冀乎幽壤，昭闻斯言。铭曰：
田氏之裔，百世其昌。一旦二子，胡此早亡？公之奇材，倏奄夜台。流魂圃田，风烛溘然。家徒徘徊，行者增哀。无息无胤，遗名谁振。
休息佳城，千秋一铭。
（录自《隋唐五代墓志汇编》陕西卷第四册）
№咸通０８８
【盖】
失。
【志文】
唐故窦氏崔夫人单窆铭记咸通十三年正月二日，相州林庚岭西南角，去城七十步，後有道，下□也。
有子三人，长曰佛强，次曰宜郎，曰述郎；有女二人，长曰相儿，次曰□故。
（录自《隋唐五代墓志汇编》河南卷第一册）
№咸通０８９
【盖】
失。
【志文】
唐故御史中丞汀州刺史孙公墓志并序朝请大夫守左散骑常侍赐紫金鱼袋上柱国李都撰朝散大夫前守河南县令柱国李涪书吾友孙子泽於咸通十三年六月三日殁于临汀刺史之位，後四十五日，家吏走京师，历告其属。余闻讣若梦怪，久不自信，翌日，闻亲者哭於家，仁者吊於路，然後知吾友果不测矣。呜呼痛哉！自是悲不能止，而加恸焉。公外舅吕宗伯少师□名来吊且曰：□□□吾宗为显友，不意今即世，子宜以铭。公同堂兄前婺州牧契亦继以□□来，请予为铭。子泽素友也，而□契。吾若既辱亲者之命，乌忍不铭。公讳皇乐安人，其先出于齐大夫□之後。曾伯祖文公讳进，皇秋官侍郎，有大名於时，故派系官族，文儒德业，连环如粲星，有门徒生鲁国公真卿已录存焉，故不书。文公开元中为考功郎，连总进士柄，非业履可尚，不得在选，其登名者有柳芳、颜真卿、李华、萧颖士之徒，时号得人。忧古□封。曾王父讳，皇关内营田判官、左羽林兵曹参军、京畿采访支使，赠左散骑常侍；王父讳会，皇侍御史、郴、温、庐、宣、常五州刺史、晋阳县开国男、赠工部尚书，烈考讳公，皇大理卿、礼部尚书致仕，赠太尉。公□□懿和，勇融眉睫。自冠岁，笃於孝悌，声被缙绅，郁为名人之所器，仰若□□桂颖，香泄人间，故搴芳者争取。繇是一贡第进士于李公。褒议者不以为速。其後从卢公贞于甘，寻□敬公聘于浙右。旋罹先太尉艰，毁殆灭性。缺，从旧府于兖，旋亦随罢。时萧相国实自内署守金陵，□张公毅夫自夕拜守豫章。二镇急贤，叠驰聘礼。公从□奏书于润，前後凡四府；自支使至判官，其列职者五；自校书至评事，内试官者三。宣宗皇帝朝，崔丞相慎由方枢造物权，望压天下，凡所登用，拟第一流，因起公为小谏。俄而内署缺学士，萧丞相邺默上公名。公造门色沮，俯首卑谢，且曰：某诚无似。誓不以苟进自许。丞相不能抑。未几，御史中丞李公童始提宪印，风大张，欲其望者，辉我寮伍。遂寮为殿内。厥後黜刺武当。以前时不从辟於白相国敏中故也。大凡去朝籍而处他位，未尝不简於业官。公至部未几，俾饥者饫，啼者歌，家宁户安，渔吏敛手，故洽声四溢，深为本道节度使徐公商奖异，人为员外都官郎。萧丞相实始判民曹事，乃曰：吾欲以泉货挽故人，可乎？因计贰职，从旧府也。俄转左司外郎。值徐丞相人为御史大夫。席公郡谣表知难事，迁司封□□，赐五品服。寻以本官掌西掖书命。西□起□代，故事，岁满必以真授。公居职四周，方践正秩，而恬然□之。今上以慈恕母天下，尤注意於三尺法。
遂擢为御史中丞，庭锡金紫。谭者美之。公至於□试，虔操国章，事□法严，吏不＊情，狱无监系。上每坐便殿，必亲阅刑书，欲桎梏不加，宪纲疏略。公周索理本，□别重□。上益加宠待。其选置寮き，必搜贞良，不为势屈。一旦为飞语所中，谪去数千里，人莫得而名之。及就路，[C260]生闺阁，良偶先凋，越月而女继夭。公抱无泣之，陷不测之算，至郡三月，为南方毒所，一夕奄。呜呼！其天数欤？其人事欤？是用兴有识之叹，动恩爱之悲。嘻！公之为人也，节峻诚坚，无触利之交，无苟随之絷，感一饭必思有所效，而坛宇凝旷，未尝屑意於曲俗，故遇人无假诚，待物无伪貌，江澄□耸，莫可动摇。洎释褐至□礻遂，亲戚有不能自持者，无疏密耆幼，名宦婚葬居室□体一资於公。而又善与人爱，表于当代。惜乎不得助和风□雨，吹洒寰区；而埋恨下壤，非夫人之恸而谁恸欤！享年五十四。夫人陇西县君李氏，丞相李□福之贤女，河东郡君裴夫人所出。年十有九，以大中十年十月十日归公于东都。以去岁十二月七日终于□渚，春秋三十三。门绪清华，冠于他族，早挺淑□，如禀师资。孝起於韶年，德充於授室。
肥家之道，裕乎六姻。比岁在京，常为少师阻塞恨，洎于从公之贬所，而郁涕□轸庭闱□，故未及中途，竟至大病焉。时公迫於严谴，未克旌夫人之遗芳，当缄瞑目之恨。子男二人：长曰杲，孝谨有闻，而饰以词形，从□郑公愚为广南推官，得试校书。次曰二合，李夫人之出，幼而未弁，朗彻端茂，□世先风。三女阿奴、阿弄、阿铨。阿奴已成人，许嫔进士裴梁，即今汉南尚书之子也，未嘉期而殁。
夫人所出次子三合与二幼女也。杲等号奉祥车，用其年十二月五日，宁神于河南县平乐乡杜翟里，合夫人之丧于先茔，礼也。襄事者季弟前京兆府高陵县尉理，茹哀不解。噫！余负终鲜之感，常移其睦於友朋，故待君如手足。今往镇，其将奈何。因出涕而铭曰：
大鹏之翼，□□穹苍，亭云之材，不登明堂。惟君也，玉与其润，兰与其芳。
比古君子，颜闵相望。业未伸於调鼎，魄已散於遐方。无情之论，有识同伤。
青车彭彭，指洛之阳。历历封垒，皆君故乡。于以安宅，子贵孙昌。据华孕秀，以鼓余光。纂德贞石，终古凄凉。
（录自《洛阳出土历代墓志辑绳》）
№咸通０９０
【盖】
大唐故杜鸿君墓志铭
【志文】
唐故京兆郡杜府君墓志铭并序君讳鸿，字昭远，其先晋当阳侯预之後裔，皇曾祖、皇祖玉、皆放志从容，遁迹不仕。皇考清，秉夷子之德，性情澹然，与道沉浮，世号贞固先生。君即贞固第五子，以淳和立德，执谦是仪，行以谨身，信以守节。主于养性清闲，不务苟容。可谓典礼君子。方将震於前贤，不幸寿连斯极，享龄三十有八，以咸通十三年十一月十四日寝疾，终於定州无侄县招贤坊私第。君道义布於生前，雅颂□□身后，嗟乎！奇材斯折，大厦必倾，鹏欲搏天而翼堕，□□将秀而风摧者哉，嗣子三人：长曰公制，次曰公爽，次曰公纪，行□三年无改之道，心著五孝竭力之节，哭踊思终身之忧，出入必闻於修敬。夫人太原郡周氏，性如冰玉，无逾於□孟光；从虚其言，母师未周其智。女八人，闺仪有闻，令淑贞婉，孝有问阵之机，哀毁异世。以明年春正月廿五日□葬县西南五里余地乡姚村西原，礼也。威仪进止，柳陌增悲；嗣子护丧，风云惨裂。或虑山碎海平，无所依恃，故刊贞石，纪其墓曰：
天地不仁兮丧失英贤，嗣子损绝兮惨裂云烟。青松空睹兮延陵剑悬，刻石纪悲兮永永之年。
（录自《隋唐五代墓志汇编》河北卷第一册）
№咸通０９１
【盖】
大唐故郭府君墓志铭
【志文】
唐故饶州余干县尉郭公墓志铭并序乡贡进士何肇撰公讳克勤，字子劬，其先太原人也。受姓之始，显自于姬。後代异时条分叶散，各践于州，勋布表册，此不重书。曾大父兴，任邵州邵阳县丞；器用清强，才术优茂。生大父镒，任湖州司兵参军；屈身佐邑，备著才能。生烈考宗戒，不仕于位，自得幽闲；是弃繁剧，志同散发，栖心隐耀，乐与寿终。公夙蕴清机，量度宏远，怀仁厚德，处众难俦。遂思大节而投笔，慕鸿鹄之志矣。时曳履范阳卢公出镇回中。署公为军职焉。後迁□镇，皆委以腹心，视为耳目。不幸卢公一旦而谢世。公以时运所牵，固难宴坐，乃系职于盐铁。披牍精通，群伦罕拟。遇相国清河路公见重，特加职焉。复後台辅河南于公玄识知人，赞其誉美，因奏授饶州余干县尉。公以端心慎密，闭石岩城；执志澄凝，净如秋水。故诗云：不懈于位。公乃有焉。忽遘斯疾，竟药无徵。以咸通十二年十一月十六日陨于善和之私里，享年五十二。夫人以四德中备，柔丽益彰，务叶礼容，动依经诫，无亏孝行，孰不称扬。且□悲缠，号攀筵几。有男三人，长曰吐蕃，次曰女女，次曰博儿。并以风骨□明，必大承家之庆。有女二人，姿性芳柔，动成规矩。未当笄岁而守闺焉。□雁行连影，同司系职，精议博通。在朋友众谓得贤，处亲戚未曾越分。常□委命，以天听道，岂不谓达理知止哉。公以咸通十四年二月七日卜窆于京兆府万年县崇道乡也村里，先礼也。八郎以清恸於衷，请为文诔。□桑田之变易，采石镌文；念蒿里之凭依，愿书平昔。词曰：
公之裔绪，出自姬王，爰因祖代，派流帝乡。门标余庆，积善传良，猗欤令德，如如璋。佳言谈屑，有规有方，冰壶莹洁，载清载扬。图之犹远，命□不长，何期一旦，天锺祸殃。剑祈星□，玉□泉堂，举族号兆，攀恋馨香。安茔美上，卜兆灵□。呜呼存轨，范于闾里，可万古而传。
（录自《隋唐五代墓志汇编》陕西卷第二册）
№咸通０９２
【盖】
大唐故郭公墓志之铭
【志文】
唐故吉州长史郭公墓志铭并序乡贡进士何肇撰侄朝议郎行詹事府丞上柱国赐绯鱼袋弘畅书公讳克全，字子望，其先太原人也。系于魏，显于姬。当王季子封虢，乃受姓之始焉。厥後曳嗣，有淮城阳太守慕亻亥秀景而过江，为右司马。於是太原公世有明哲，垂钟□□。曾王父兴，任邵州邵阳县丞；道В孤竹，志禀箕山。器洽灵源，杳然特异。生王父镒，任湖州司兵参军；体物唯通，天资良敏，贞慎植性，处众不回。生显考宗衡，任右骁卫长史；白玉贞姿，青筠劲节，风猷大阐，益振嘉声。夫积德而无贵仕，必有流乎胤祚，以彰必复之庆。公沉毅寡欲，文武两材。
通而有制，介而能容。衔献授元，任方州司马。以地连猃狁，人民犷悍，公随休戚而抚之，亦非销展骥焉。後迁金州长史。咸登优散之位，退处避繁。及後任吉州长史，太守邓敞，公每延揖，观公所言，察公所理，当为得人，而为心膂。每案牍长委屈＊公，或刑或免，取舍直道，靡不决中。主当加敬遇焉。於是誉美翻彻。当府廉察李公遽以召赴州，摄首席之任。凡军旅之任，皆悦随，各得其情。
後称疾退闲数载。故得亲族称孝焉。乡党称悌焉。孝与悌施於身，则其仁可知也，忠与信施於政，则其理可知也。於是言忠信，行笃敬，与人交久而敬之，岂不谓君子上德哉！忽後相国范阳卢公出镇汉湎，知公才敏有方，委以腹心。遂投笔署充当府节度押衙，知臼□巡务。以强力未展，故疾发焉。一至膏盲，骜归帝里。
凭几视事，以臻弥留，言不及私。以咸通十三年十月十日薨于兴道之私室，享年档＊八。洎乎四序有春荣冬悴，两曜当月晦日明。是以荣枯盈缩，岂不谓之时哉。
娶夫人宋氏，鹊巢之德，行于六姻，鱼轩之荣，冠于九族。每公历任，皆以轮辕并驾同适，之后任吉州，到府一旦而谢世。有子二人长曰□任楚州司兵参军；禀性弘裕，动息匪拘。蕴金石间代之声，负松篁凌云之器。公以天性之道尚切，加乎严训，常以孜孜雕琢，虑他时而非成器焉。次曰王五，幼小，仍在黉堂；聪峻风，堪传祖德。有女一人，承颜禀训，动叶礼仪，气绪雍和，克茂懿范，守于闺室。未卜归焉。公棣萼皆登缙绅之荣，豫章别驾，职副执金，佐禁卫之夙清；宛陵别驾，名挂凤池，随舟戢而渡物。谓叶六艺，言应万机。清廉抱节，长为相府之股肱；秉牍洒毫，助□钧衡之陶铸。名辅迭任，靡不眷焉。是以藉其才敏，勒留中书，专掌枢务。其予手足，岂暇备讼嘉誉矣。以咸通十四年二月七日卜窆于万年县崇道乡也村里，先礼也。公及夫人，岁月非宜，未遂葬，且异窨焉。今别驾以泣血请志，敢欺神明，但愧词芜，终惭不让。虑年代之寝□，将松贾而变迁。爰斯文，刻石为志。铭曰：
思公之德，温恭允塞，动息成规，门传风则。莹若寒璋，白之守黑，靖言思之，其仪不忒。思公被义，一旦已已，霜剪香兰，风摧秀ぇ。迹谢金门，名标逝水，道赞隆，人咸遵旨。感三德而遽谢□间，可千秋兮芳传闾里，思公永诀，悼哉咸忉。亲戚悲摧，□不啼咽，骨肉垂Д，沾襟迸血。夫人贤良，时歼玉块，一思一咏兮戚无穷，空永永兮流传风节。思公雁行，天授其良，克仁克孝，礼乐昭彰。英叶元子，孝极孟壮，或垂紫绶，或佩银章。名皆行著，位因德昌官阶叠□，宠锡弥光。冀咸怀之瑚琏，永保于无疆。
　　邵易刻字（录自《隋唐五代墓志汇编》陕西卷二册）
№咸通０９３
【盖】
　张君墓志
【志文】
君讳诚，昔轩□之胤绪，承帝族之皇王，子子孙孙，引无极也。昔日从官，遂立家为上党郡人也。曾讳泰，祖讳光，考讳谘，肃承严训，德自我方，弱冠受勋，佐辅王国。岂期日月不居，大限俄临，会昌四年十二月廿日，＊於大夜，春秋七十五。夫人杨氏。守居闺阃，寂寂私家，内则美彰，妇容贞白。奈何日月遄迈，大中十一年三月五日，俄然逝水，享年七十九。长兄忠信、忠顺、友晟等，谦恭守则，孝义为先，竭力奉亲。穹苍降祸，大和二年四月七日＊。新妇荆氏，女仪礼备，四德无亏，咸通八年十月三日亡。新妇李氏，志性温和，礼仪贞白，年五十三，咸通三年正月廿六日殁於幽壤。今嗣子公素、孙男行宽、行恭、行谨、□泉，□言、行简、行讠是等，竭孝敬之礼，称家之有无，想父母鞠育□劬劳，报洪恩之厚德。咸通十四年岁月十九日，葬西南□□□□□□□死同穴合□□其地左望□□远氵爪□海相连右里□谨地合□□□□□□□□迹屹□□□□□□临花县，北垂霄汉。恐陵谷改变，海为桑田，勒石幽坟，用彰之厥美。其词曰：
英英志人，□高其德，宇内称贤，辅弼王国。其一。在生侃侃，立性りり，义重倾盖，□及六亲。其二。峨峨＊岫，冥夜幽坟，生徒一别，万古千春。其三。
（录自《隋唐五代墓志汇编》山西卷第一册）
№咸通０９４
【盖】
失。
【志文】
唐知盐铁陈许院事侍御史内供奉赐绯鱼袋孙虬故室河东裴氏墓志铭并序盐铁推宫殿中侍御史内供奉赐绯鱼袋孙纬撰裴氏其先河东闻喜人，显於晋魏，隆于有唐，官族蝉联，焕在史谍，斯故略而不载也。曾王父昱，京兆府高陵令，赠工部尚书；烈祖，以德行文学擢进士第，升贤良科；当元和朝，天子以武定河塞之犭制吠者，且急於自辅，故擢公於宰相之任。方是权臣怙宠，封事者多背驰，虽耆儒钜德，角角焉尚何敢指斥言。
独公抗疏以理其曲直。天子感悟，褒公爵而用其策。繇是内外惕然，盛德益炽矣。
显考讳处休，少嗜天竺法，虽宰相子，顾轩冕如婴罗耳，繇是自并州掾肆志丘樊，灰心名利，绝荤茹，读佛书者五纪。君子以为难。娶陇西李氏，敦煌太守之裔，即世所谓四公子者。父讳有则，官至宣州治中。裴妇乃李氏之自出，正而慧，柔而干，婉匿孝敬，可为内则。元昆故卫尉少卿裴君尝言：非清懿令绪，才实兼之者，不足以付吾女弟。其後果得归我李氏。孙氏世嗣厥德，代承冠缨，自非华轩著姓不尝许婚嫁。纳采之夕，两家交贺，皆曰得令夫而获贤妇矣。则如宾之道，冀克成家。以岁不利，未遑□弥祭于孙氏之庙，以成来妇之义。及乎将迎（去声）。
不幸以疾终于绛州裴氏之私第，享年三十二。以咸通十四年二月二十五日，虬自故许之郾城鹾院，将长子会事归于河南府河南县平乐乡杜郭里。我先尚书之兆，礼也。先是虬以裴氏官族德行告仲兄纬，请为铭志。时杨帅姑臧公司牢盆于淮南，余实从事盐铁府。已而铭曰：
婉婉令妇，族茂以华，鸣佩有归，辉映吾家。贤淑则赋，寿考不遐，报应茫昧，将安在耶？隐隐邙山，悠悠洛水，壤厦松阡，於焉已矣！亲侄乡贡进士岩书（录自《洛阳出土历代墓志辑绳》）
№咸通０９５
【盖】
大唐故张府君墓志铭
【志文】
唐故中大夫前洪州都督府司马上柱国清河张府君墓志铭并序　乡贡进士冯撰府君讳元氵利，字德润，清河人也。其系本出於轩黄，自夫汉魏晋已降，功名辉烈，垂诸信史，可披而阅焉。枝派分流，今为弘农号略人也。曾大父讳孟觉。
大父讳昌龄。并节行高洁，德操昭彰。视轩冕於网罗，晦名迹於林薮。虽三徵五辟，固不降其志矣。父超，皇卫尉寺主簿。其出陇西关氏。府君即先府君之季子也。府君垂髫岁，机性沉敏；弱冠年，礼貌环奇。博究诗书，情详礼□。负通方廓大之志，蕴经国纵横之才。克振徽猷，迥称师表。长庆初，户部侍郎张公平叔掌邦计，素闻公名器雅重，勋绩殊尤。始命饶州余干主簿。俾绾要权，繇是经费有常，勾督无滞。颇达变通之略，深明利害之源。次补楚州兵掾，进黄州司马，拜道州长史。开成中，工部尚书社公以公才能干裕，筹画□深，荐遂州司马，历潭州司马，寻命为朝散大夫，累加中大夫。青云自叙，朱绂斯皇。转寿州长史，迁洪州司马，靖恭既久，底绩弥彰。既而年逮从心，试深知足，蹑疏大夫之懿躅，袭田卫尉之清风。退位韬光，静居养素。恭亲朋而尽敬，抚幼稚而益慈。以文行忠信饰其身，以诗酒琴□邀其志。而三乘克重，五福攸臻。陶陶然以至于降年有水。以咸通十四年二月廿七日寿终于私第，享年九十，得武王之梦焉。於戏！诗云：靡不有初，鲜克有终。公之禄寿道艺，可谓有初终矣。始娶京兆杜氏，生女一人，适蔡州遂平尉高平曹长文。复娶长乐冯氏。夫人即鸿胪丞之女也。兰□早芳，花先落。皆前公而殁。有子男曰敬儒。女一人，尚室。咸□泣血□□□奉丧事。以蒲坂先兆不便，其年八月廿八日□□於长安县龙首乡祁村长乐夫人茔之前，礼也。嗣子敬儒蓼然丧□□□□□□纪其善道，刻于贞珉，期乎不朽。铭曰：
□□□□，庆锺于身，既禄而寿，人胡比伦。白日西□，蒲源东逝，玉折兰摧，曾何足继。□□□□，马鬣封焉，泉扃永，亿万斯年。
（录自《隋唐五代墓志汇编》陕西卷第二册）　
№咸通０９６
【盖】
失。
【志文】
唐张氏墓记张氏者，号三英，许人也。家为乐工，系许乐府籍。伯姊季妹及英，悉歌舞縻于部内。咸通五年，有刘异自凤翔节度使移于许，始面张氏。八年，纳而贮于别馆。从余罢许憩于洛，官于朝。十一，又从余出镇荆南。十三年，余得罪，分司东洛。十四年十月十七日，张氏殁于东都履信里，享年廿四。吁！痛乎天也！张氏明眸巧笑，知音声。所喜者，从余学佛于上都兴善阿犁。捐馆时神不乱，必归于殊胜所。其年十一月七日归许州颍阳乡北冯村。
咸通十四年十一月三日河间刘异记（录自《隋唐五代墓志汇编》河南卷第一册）
№咸通０９７
【盖】
失。
【志文】
唐故东海严夫人墓志铭并序将仕郎前守凤翔府参军马若讷撰夫人姓严氏，名字故隐而不书，其先後汉国师子陵之胤嗣也。世以韬钳术见称，多封列侯，览十三代史，则代有其人，此即不复备书其事。曾祖光，皇不仕；祖庭仲，赠信州司马，父师□，前左监门卫大将军，银青光禄大夫、检校国子祭酒、使持节黎州诸军事、守黎州刺史；充本州团练使兼御史中丞第三十四女也。
内外皆勋业□崇，轩盖相继，辉赫图谋，高步一时，施紫□朱，孰可方比。夫人贞闲毓德，弘范清风，闻礼闻诗，郁为人表。及笄之齿，属兹贤良，适于秦宁军节度马军都知兵马使兼押衙、银青光禄大夫、检校太子宾客兼侍御史、上柱国、苍梧翟建武之长子、当军节度押衙银青光禄大大、检校太子宾客兼监察御史、上柱国怡、齐鲁之间，推为亮尹，彼以勋庸，定□此□礼义匡□时，出入中朝，不相上下，乡人谓之二姓，惧贤杰也。以咸通十三年六月廿七日寝疾，终于鲁国私第，享年三十。呜呼！鸾飞半镜，凤宿孤桐，天胡不仁，有如是苦。有子四：长曰天王奴，次曰喜郎，次曰重喜，小曰四喜，皆龃龀稚孺，抚视□□，虽庄周鼓盆，亦未达理。卜用十四年癸巳十一月壬戍朔廿三日甲申，窆天人之柩於兖州瑕丘县进贤乡教正□之原陪□大茔之礼也。虑历数迁移，陵谷更变，匪兹玄石，敦表贞节？若讷乡里词人，中外有旧，既不牢让，安可文为？其铭曰：
泰山嶷嶷，汶水汤汤，中有贤淑，如齐如姜。及笄之齿，适于哲良，天不与善，薜萎春霜。刊在金石，万祀馨芳，山倾水竭，令德弥长。
（录自《隋唐五代墓志汇编》江苏山东卷第一册）
№咸通０９８
【盖】
唐故颍川陈夫人墓铭
【志文】
唐故颍川陈夫人墓志铭并序　　将仕郎前守凤翔参军马若讷撰夫人姓陈氏，春秋有隐讳之义，故不书其名字。其先颍川人也。汉丞相曲逆侯平之後。自始祖得姓及今，谱谍具存，不复备载其事。曾祖忄宣，皇易州刺史，检校工部尚书兼御史大夫，赠太子太保。祖雍，皇平州刺史，检校左散骑常侍，赠太子太师。列考君佐，皇泰宁军左厢部押衙兼青州长史，侍御史。地袭勋庸，门承轩冕，登坛重镇，纪四塞之烽烟；或戡难除凶，得九天之妙略。分符有襦之化，总校发营柳之春，唐策所书，盛族无比。夫人即都衙长史之爱女也。□性茂质，琼树华，矩步成章，裒然端敬。不师而天纵，不学而生知，雍容表仪，自为式范，古之谢氏之女，亦未可齐其令德也。□乎移天於泰宁军节度马军都知兵马使兼馆驿都巡使、银青光禄大夫、检校太子宾客兼侍御史苍梧翟建武之次子朝议郎□行赵州司兵参军□，秦晋齐名，琴瑟高韵，四德备举，九姻显明，雍肃自律於阃闱，礼乐克谐於娣姒，温清得式，承顺有闻。凤凰遽阻於同飞，宾客俄乖於执敬。因寒暑作疠，遘兹大祸，以咸通十三年八月十四日终于兖州瑕丘县临泗里之私第，享年廿九。用十四年癸巳十一月壬戍朔廿三日甲申，迁夫人之柩于州之南进贤乡临泉里之原陪大茔之礼也。日月云迈，山川宛然，刻贞石以纪芳名，叙嘉声用旌不朽。若讷中外有素，事分颇深，而序之，岂敢饰让。其铭曰：
公侯□女，贤彦之妻，令问克著，雍容表仪。□□□□，逝水无波，珠沉玉折，人生几何？春□迟迟，春霜葳蕤，云来凤去，人生几何？（录自《隋唐五代墓志汇编》江苏山东卷第一册）
№咸通０９９
【盖】
失。
【志文】
唐故银青光禄大夫检校司空兼太子少师分司东都上柱国乐安县开国侯食邑一千户赠太师孙公墓志铭并序从表侄金紫光禄大夫守□□右仆射兼门下侍郎同平章事充太清官使弘文馆大学士上柱国彭阳县开国男食邑三百户令狐撰圣敬文思和武光孝皇帝御极之十□年七月东都居守左仆射孙公陈疏移病，请罢其任。天子优宠元老，乃拜检校司空兼太子少师分司东洛，且欲俾之颐卫，以就良已。诏下之明日，三川守臣以急章闻曰：公以十四日薨。天子怛然悼耆德，特辍朝会，命廷臣申吊赙之礼。以三师追褒册命，恩数有加焉。公讳简，字枢中，其先有＊之後。齐太公田和其裔也。和孙书为齐大夫，以伐乐安之功，遂封於乐安，因赐姓孙氏，吴将军武书之孙也。子孙在吴者称富春氏，吴主其後也。其不迁者为乐安氏。至隋并州晋阳县令唐封晋阳公讳孝敏，公之七代祖也。晋阳公生仲将，为唐郓州寿张丞。寿张生希庄，为韩王典签。典签生讳嘉之，即公之高祖也。天册中，擢进复士第，登拔萃科，有文学重名，俊累官至宋州司马，赠秘书监。自晋阳公而下，位虽不隆，而道德皆显。曾大父讳逖，开元中，三擢甲科，初入第三等，又入第二等，超拜左拾遗，大名铿发，炳耀当代，雄名如萧颖士、颜真卿、李华，咸出座下。累迁中书舍人、刑部侍郎，赠尚书右仆射，谥曰文公。
大父讳宿，又传文公之业，登□制举，为谏议大夫、中书舍人，终华州刺史。烈考讳公器，又继词科高第，历监察，後为濠、信二州刺史、邕管经略使，兼御史中丞。时属五溪不率王命，奉诏招讨，克有戎功，薨後累赠司空。司空公前娶荥阳郑氏，继娶河东裴氏，太保公即司空第三子，裴甥也。幼锺司空公之艰，哀毁天至。司空公亲弟献可，皇大理司直，娶范阳卢氏。太保公殁，司空公之丧未几，季父司直又殒。太保公以季父无嗣，遂执丧以继其後。服除，举进士。元和二年，故太常崔公掌春闱，升居上第。後赴调集，判入高等，授秘书省正字。听试出，人人皆传讽。秩满，赵丞相宗儒镇河中，辟公为观察推官，再调补京兆府县尉，又从张华州惟素之幕，授监察御史裹行，充镇国军判官，徵为监察御史，除秘书郎。裴中令度镇北都，辟为留守推官，以殿中侍御史内供奉充职。又转节度掌书记，又改节度判官，奏加上柱国，赐绯鱼袋。大京兆卢士玫仰公之才名，表公为府司录。王潜仆射在荆南，思得髦贤，奏公为检校礼部员外郎兼侍御史充节度判官。入为侍御史，又下继房卢太夫人忧，孺慕之情，如实出己，君子以为难。宝历元年，以司勋员外郎判吏部，废置，转礼部郎中，又罹裴太夫人之祸，殆不胜丧。及出，除左司郎中，加朝散阶，转吏部郎中，又加朝请大夫。用公正之望，迁谏议大夫；以文学之称，守本官知制诰。用忠悃奉诤臣之职，骋敏捷为诰令之能，职业具举，时论推服。所草词制勒成十卷，行下於代。转中书舍人，拜同州刺史、兼御史中丞、赐紫金鱼袋。左辅理所故事，同在毂下，连岁凶荒，人萌困瘵，孳孳为政，臻於泰宁。感白雀嘉谷之瑞，表公德化。时省司以长春营田耗折官米，将以极典处本州纲吏。公抗表论雪，皆得赊死。人到於今称之。迁陕号观察使、检校右散骑常侍兼御史中丞。其理如冯翊。属邻郡螟贼为灾，过境不伤稼，复有神禾同颖，益彰异政。徵拜刑部侍郎，与御史府及法司同按萧奉伪事。皆取决於公，欺妄立辩。又掌吏部东铨事，抡拟绝私。真除吏部侍郎，拜河南尹，其政如同陕之素值。飞起，公虑害我穑事，用诗之界火之义，遂令坑焚，去其大患，竟致丰穰。加中散大夫阶，迁镇节制河中检校礼部尚书兼御史大夫，不易同陕洛之祜。此镇先是循浑郭之制，供须节使，费逾他镇，有至十倍者。公皆削减，以己率下，毫不自私，繇是大治。加中大夫，入拜尚书左丞，复兼判选部事。加太中大夫，出镇山南西道，检校户部尚书，其政如前之四治。前後三为太常卿，相武宗及今圣郊天之仪，动循故实，礼无违者。□检校兵部尚书、节度宣武军。
及受代，帑廪所留，多初万倍。以诚信临下，万众恬然。加正议大夫、检校右仆射。又为之加银青光禄大夫，又封乐安县开国男，又进封乐安县侯，出拜东都留守，俭校左仆射，再为吏部尚书，又为东都留守、检校左仆射如故。保厘之治，先后如一，节省浮费，府库充＊。天子方将以上庠隆位处国老，以□谘访其道，时末□□洽平郡而公不起，享寿八十二。公前夫人沛国武氏，故宰相元衡之女；今夫人陇西李氏，讳宗衡，皇濠州刺史实□帝之近属。夫人阃闱之德，动为女师；辅左之道，光於内则。有子九人，长曰景蒙，前奉先今；次曰景章，前太子中舍人，次曰谠，前河南府士曹；次曰景裕，前河南府兵曹；次日纾，前渭南县尉、集贤校理；次曰徽，前河东节度推官、试秘书省校书郎；次曰纟求，前进士；次曰幼实，次曰弘＊，并河南参军。景蒙等各敦士行，负公，衔哀克家，睦友无间。纾、徽、纟求兼能以文嗣赎，为时闻人，将大□後。女六人：长吴兴沈称师，早世；次陇西李稠，次钜鹿魏镳，次敦煌令狐缄，次北平阳塾，率□不□严□□处□□。以其年十一月廿六日，归於洛之北邙先司空大隧之次。
惟公始以至行发闻，後用□华门类。□□吁□皓不倦，立义分於友朋之内，周慈爱於族亲之间，执谦自居，当官正色，自卑□以至崇贵，未尝有失。□□□於台阁遗爱被於所治。有以见□君子始中终之道，斯为全德欤？小子不佞，辱公囊信之□，且早岁受□知，又从父弟获备公诸倩之列，景蒙等以在姻故之末，见为志，其敢固辞。铭曰：
公之世先，积美旋源。炽昌之势，发自陈田，将军开美，吴主霸权。蔚茂之气，□为文思。蓬丘秋官，雄藻融粹。天华国，掇其美□。华阴掌纶，特擅丽温。司空行化，三土怀仁。储社叠庆，到公乃盛。孝以承家，贞而不竞。振耀词英，翱翔公卿。出入更践，高享令名。州邦藩翰，皆流德声。天子有道，喜公寿考。忽惊栋折，兴嗟苍昊。伊洛北山，秀气薰□。天长地厚，公之宫在焉。
第五男前京兆府渭南县尉集贤校理纾书（录自《洛阳出土历代墓志辑绳》）
№咸通１００
【盖】
失。
【志文】
唐故左拾遗鲁国孔府君墓志铭空具兼军节度常书记将仕郎殿中侍御史内供奉赐绯鱼袋郑仁表撰并书咸通十五年三月，侍讲学士太仆射太常孔公以疾辞内署职，其元子左拾遗养疾亦病逾二旬。太常公疾少间，拾遗疾亦间。又旬日，太常公薨，拾遗哭无时，後七十六日亦终。呜呼！求诸古未闻也。仁表与拾遣同岁为东府乡荐，策第不中等，再罢去。明年，偕宴於东堂。宴之日，博陵崔公荛出紫微直，观风甘棠下，表为支使，校其阁书。拾遗始及第，乞假拜庆，新进士得意归去，多不伏拘束假限，往往关试不悉集，贡曹久未毕公事，故地远迨二千里，例不给告。时仆射太常公节制天平军，以是勤不得请。拾遗曰：人之多言，必以我为宴安。讫春不宴。年少乘喜气赤春头，竟不对狎客持一杯酒。人以为难。关试日，都堂中揖别同年，径出青门外，经所为从事州，入院判案，十日东去，府罢，贤诸侯争走羔雁驰弓旌，竟不能致。徵为渭南尉，直弘文馆。久之，会大学士出将□□，竟不就。仆射太常公罢镇居□□，拾遗□安定省不尝言仕宦。旋以万年尉复帖文职，无西笑意。仆射徵拜司戎，贰卿，拾遗由侍行，乃赴职。越一月，今许昌太傅相国襄阳公为河中，表署观察判官，假监察御史。故事□□後相府得未□殿中，公昆仲间有未至者，求裹行官不改服色。人人美谭之。俄转节度判官，提知之道，皎然明白，和而不柔，守而通。内尽匡补，而外若不知。相君侍之异礼，俄拜左拾遗内供奉。呜呼□□□□也，春秋始卅三矣，惜哉！公至性自生知，虽欲全其礼，传於後，阴强忍抑，不能俯就，始得□不言於人，因晡哭若□左右，始知有病□甚矣。□卧垩室中，不复进饣饵。疾益亟，方肯归常所居舍，悉召骨肉迨仆使，唯言仆射公葬时事，指挥制度，必以古礼，戒诲约束，委曲备悉，左右皆泣。公曰：吾平生无纤小不是事，天报我甚厚，使亟得归侍地下，尔盍贺而返以泣耶？吾自遂性，不能无伤，生全大孝，送终设祀，宜益俭削，无以金铅□华为殉，无以不时之服为殉。吾幼苦学□□左氏传，所习本多自雠理，宜置吾左右。
友人郑休范多知我所执守，相视若亲弟兄，我亦常以所为悉道之，请以志我。彼不能文，必尽其实。言竟，抚弟妹，若将千百里为别者；视妻子，若将□□□不面者。而怡然其容，如有失而复得。已而终。呜呼，其喜归侍乎？公谢世之月馀□前与二季处闺室中，忽援毫书廿八字於宅内东房之上，若隐语而加韵焉。曰：
许下无言夺少年，震而不雨月当弦，风涛渭逆ゴサ没，从此无舟济大川。初□季载考其义，莫究指归，既痛绝手足，若恍然而悟曰：许无言是午字，今岁在午也。
震不雨是辰字，其衰瘵至甚，移归院就医，是辰日。及□□然之日，验於官历是上弦日，□应月当弦之谶也。吁！□有所潜受於□时间何悬知之若是也。忆於洛阳里第，始相与定交。公曰：何以契我？余曰：死患难，先禄位，孤寄□，同休共感，此义交也。见善相勉也。见利相远也。言之而必行，守之而必固。一旦离此，则攻而绝之，使□□为匪人，□□无恶言。斯益友也。余将与吾子契之。
自是过必相攻，善必相激，相成而恐失，相长若临□。虽朝夕共行止，人不以为朋比。亦君子之能贤善谤也。呜呼！公之文之学之精明道行，如雷声□□，无耳目者则不知也。公之讣始闻，人人如有亡，硕生□□□死气脱，道之不行也。天何心焉？公讳纾，字持卿，鲁司寇四十代孙，继继承承，世济不坠，间生杰出，磊落相望。曾祖岑父，皇任秘书省著作佐郎，赠司空；祖，皇任礼部尚书，致仕，赠司徒。父温裕，皇任检校右仆射、太常卿，充翰林院侍讲学士，册赠司空。
皇妣河东薛氏，族大而显，先司空公廿八年即世。公娶京兆韦氏，山东清甲家也，有二子男，曰铁婢，娟十岁，甚肖似。忆与公约，生子命名，必如兄弟，愚之子曰後□，他日铁婢当以还鲁字之。易云：积善之家，必有馀庆。善之教必闸於道儒释，释固无嗣，□□□室家公家道儒之馀□也。公又贤而无禄，其後益大以昌，女少於男。铭曰：
嗟嗟夫君，嗟嗟夫君，孔圣遗胤，颜回後身，高高者天，幽幽者神，幽幽不见，高高不闻，不见不闻，又何足以云云！（录自《隋唐五代墓志汇编》河南卷第一册）
№咸通１０１
【盖】
无。
【志文】
亡宫内人春宫长行银娘年。唐咸通十五年四月廿五日於万年县臣乐乡王徐村葬。看守人王文建王季（西安碑林藏石）
№咸通１０２
【盖】
温公合墓志
【志文】
唐故幽州节度衙前讨击副使太中大夫试殿中监温府君合墓志并序侄景中撰川流不息，年逝难停，乌兔递以推迁，人事同乎过隙，今来古往，孰能追之？府君姓温氏，讳令绶，字令绶，河东并州人也。其先轩辕氏之胤裔，太康之嫡孙日子少康，封为温城侯。其後因封氏之殷，有少师强以纣酷虐抱乐器归周武王，复封於温。至大司马，又封邑於并州。子孙依而望焉。秦有青州牧季，汉有护羌校尉序，晋有骠骑将军峤，後魏有并州刺史奇，唐有中书侍郎彦博，皆以入掌钧衡，出分符竹，正言忠列，史籍称焉。府君即侍郎之七代孙也。曾祖讳思贞，皇王府校尉、太子詹事；王父讳令琛，皇麾将军、守左金吾卫大将军；父讳可宏，皇宣德郎、试太常寺丞；代继勋业，望峻时英。焕乎璧之姿，卓尔山河之秀。
以书剑垂范，贻厥子孙。府君夙禀庭训，迥然孤标，器贮青，情高秋鹗。抱仁义以贱珠玉，履忠□而重贤良，博达经书，精烂韬略，蕴拥砂添灶之术，妙遗勒沃熏之机，说剑而边徼尘清，虚弓而天雁落。武能靖乱，行以移忠。时燕昭王张公以艺行见称，甄署散大将、游击将军，以夙夜在公，署亲事将，以识略果敢，领燕乐镇巡检将，以勇锐し捷，领威戍栏捉生将，以运筹幄幕，领檀州防镇将，以君亲义忉，领右随使将，以清廉勤恪，领荆垡营麦将，以疏朗仪冠，署节度衙前讨击副使。人为心腹，出即控临，或匹马只矛，追虏骑而深入；或劲风霰雪，候火而独归。卅馀年，历尽艰险，犹未罄其诚节，让职因归，计尽侯门，闲居及祸，以咸通十五年二月廿二日殁於幽都县通坊之私第也，享年六十有九。悲夫！彼穹何辜，粱木其怀，知之兴恸，里不巷歌。有一姊、一妹、一弟，□姊彭城刘氏，笄岁从人，所天早逝，碧萝无，松竹为心。守义之节不亏，匪石之诚弥忉。终丧尽礼，素服於今。妹陇西辛氏，移族清门，冀同偕老，早年不幸，已逐倾。弟令缜，虚襟放荡，器识宽弘，味道於老庄，礼重乎信义，笑傲簪屦，不事王侯，定分有常，先已逝矣。更有诸院弟侄等，或官列题舆，或职增牙□，豸帻闻触邪之美，弦歌显字人之方，其於清廉三事者，不能备述。府君夫人乐安郡门氏，动静有节，柔顺成家，德藏鹊巢之诗，美著椒花之颂。奈何於府君之先逝，逾三纪矣。续夫人齐氏，雍容妇德，淑慎母仪，敬事舅姑，慈训卑幼。荐奉蒸尝之礼，美矣采繁；贤和进让之风，称乎麟趾。有子四人：长曰景，署节度要藉；幼而雅默，长习儒书，在於和门，夕■若厉，知盛衰险易之道，识进退存亡之机。倏忽□游，莫知何往，一□□祸，未有人闻。次曰景衡，孝悌知名，谦恭立节，弯弧学剑，颇有佳声。次曰景术，性惟聪敏，□如穿杨，常思患己之诚，每有进身之志。次曰景卫，虽未弱冠，志气成人。有女五人：长女卅三娘，刘氏，短有期，魂随月谢。次卅四娘，石氏。次卅五娘，次阿师子，次巧儿，并在室。以泣血茹荼，哀归遇礼，骨融肤□，痛切自天。以其年闰四月二日取门氏夫人之柩，合窆於本县房仙乡之新兆也。左枕桑乾，却背林麓，咽郁而猿啼鸟哭，萧疏而惨风悲。景中幼沐恩慈，抚念犹子，瞻依遗训，血泪空垂。追绿前勋，书之琬琰，千龄万代，以光後来。其铭曰：
轩裳茂裔，震耀公卿，神受机略，天与英明。闺阃传芳，清门盛族，妇道徽柔，母仪端肃。自公退食，夙夜无违，控临夷狄，遐迩畏威。敬事舅姑，闲和娣姒，颂美椒花，德馨兰ぇ。安闲养素，祸降自天，命也何速，魂随逝川，龟策叶徙，宅兆斯卜，哀以送之，风悲鸟哭。
（录自《隋唐五代墓志汇编》北京卷第二册）
№咸通１０３
【盖】
大唐故李府君墓志铭
【志文】
唐故振武节度押衙陇西郡李府君重迁墓记叙曰若夫阴阳之气，混沌分别，人世相传，即有生有死。自故圣贤皆不免之，况今人乎。故李府君世祖郑州原武县居人也。本郑王房。宗枝相继，代袭官荣。
曾祖父讳端甫，皇任青州北海县令，葬在原武县南先茔。祖父子筠，皇任怀州河内县令。有子一人，讳清，皇不仕。娶姚氏，即李府君之父母也。府君祖父天宝十四年中守秩河内，遇幽蓟毒乱，惊动中原，焚艺郡县，戮掠无辜。因兹挈府君窜於河阴，落守吏途，於今三世矣。府君兄弟三人。二人先亡，葬在河阴县王宋村。府君讳审规，字全则，立性端厚，守仕无亏。主务重难，通达边境，词不辱命，人望其言。恩布羁孤，悉免饥寒之忧；温恭俭让，不为己厚之润，即府君有德有行矣。大中三年六月廿二日寝疾，终於河阴县五龙里私第，享年六十六。
大中四年十一月下旬，权殡於当县王宋村先茔之侧。府君先娶侯氏，次娶冯氏。
有子五人，长曰权，次挺，次揩，次校，损。去咸通十三年九月中抱疾卒於兴道里，权、梃、校等见主持度支驴务。有女四人，一王氏，一冯氏。净、莹二女在笄年早亡。第三男揩守职相府，因缘府君，岂敢废忘，未及甘脆，天降斯祸。
号叫天地，无所迨及。每至节序，远望长思。涕泣所恨，祭奠无期。愿使关东，得获启举，是揩号哀所望，咸通十四年九月初差使大梁。是以乞假启取，特蒙允许。十五年二月五日到河阴县将宰相判状呈告先祖及诸亡伯。至二月十六日吉辰，启发府君神灵，又取净、莹二小娘子神榇，随从扶护入京。及与葬送堂兄兑郎得归斤龙，皆赖神明，并留钱帛在後修筑先茔。伏惟府君神灵□昭知。今冀扶护到京，须议迁。用咸通十五年十月廿九日谨备重礼，殡於上都万年县王寨村。
今则府君免两地号望，祭奠有处。伏愿迁已後，神灵安乐，保护子孙，使继嗣不绝，吉利长幼。即府君神福助。虑他时陵谷有变，今古是虞，乃刊贞石，用记斯文。
孙男二哥儿书咸通十五年十月廿九日嗣子堂头通引官游击将军前右神武军中郎上柱国楷重叙记（录自《隋唐五代墓志汇编》陕西卷第二册）
№咸通１０４
【盖】
失。
【志文】
大唐故内养儒林郎行内侍省掖庭局宫教博士员外置同正员上柱国闾府君墓志铭并序乡贡明经胡杲撰公讳克稹，字子胜，京兆人也。曾祖讳光，祖讳忠瀚，父讳从敏，大夫东川监军，累受诸司使，弈叶腾芳，灵根夙茂。或秩崇早刺，望重全才；或政负清规，而名华不殒；或狩之备，艺过於人。公即护戎大夫之子也。公风神澄澹，器质清冷，冰蘖持心，松筠结操，爰及事艺，靡不尽焉。仍妙冠於时矣。洎乎幼而歧嶷，长而环伟，十一之岁，入士王庭，道兼去已，学匪常师，克彰三益之猷，已著四方之美。寻迁仗内学案。懿乎！总恭谨为莅职之柄，包仁义为周身之防，见善则迁，闻过则改，同列之上，翕然称之。又转迁使案，揖让悦随，导达不滞。
至咸通十四年勾官，奸回屏迹，豪猾吞声，立事立功，於斯为盛。至咸通十四年八月，选拜内养。班行名积，重德冠时，处剧若闲，有条不紊。咸通十五年八月殒於修德里之私第也，春秋卅有三。呜呼！公母胡氏，铅华不驻，早逝幽泉，附於先茔，木已拱矣。嫡妻丁氏，恸乃崩城，悲逾沉剑，孝行齐芳，备修葬礼。二子，长曰继□，幼蒙严训，早禀义方，闻礼闻诗，出恭人敬。小曰继＊，过庭之训已闻，渐有成名之望。嗟乎！举家号叫，满室孤霜，亲邻感切，涕泪伤之。即以其年十一月五日葬於承平乡昌合里。虑陵谷更变，乃刊石以志之。铭曰：
猗欤仁德！勇略冠群，且忠且孝，允武允文。志怀霜雪，器抱风云，趋泉万路，葬庄东坟。秦宫满□，岗势烟カ，金鸡玉犬，鸣吠相闻。诸孤禀命而长叹，万古千秋纪大勋。
（西安阿房宫遗址附近农家藏石）
№咸通０１５
【盖】
失。
【志文】
已残，仅存左半部。甲午疑是咸通十五年，待考。
（上残）曰仲（下泐）乡贡明经。号天地之无从，怀疑（下泐）州弋阳丞；次曰仲谕，次曰幼直，并乡贡明经。红萼连芳，霜凋其华，深可叹息。张氏先茔在苏州长洲县吴官乡楚关里。长子仲衔哀护榇，归於故乡，整舟楫，浮沧浪，过九江，顺流而东行。□逮曰畏寇难也。以甲午岁四月廿日龟兆遇吉，而旧丘，得礼之变也。今所志记者，但祖述年德而已矣。其词曰：
孝敬穆穆，冠彼华族，言容振振，实惟夫人。内则肃下，坤仪被身，在家敦孝，移天奉亲。门光九族，礼范六姻，于何不永，夫人遘屯。呜呼哀哉！世如川兮逝不歇，芳如兰兮霜败折，恸哭哀哀下泉路，下泉无门永永固。
（录自《文物》一九八七年第十一期）

●乾符
№乾符００１
【盖】
唐故夫人王氏墓志铭
【志文】
故太原郡夫人王氏墓志铭并序　　中散大夫守处州长史兼侍御史上柱国王陟撰将仕郎守内侍省内府局令员外置同正员上柱国王廷赞书皇唐凤翔监军使特进守左领军卫上将军知内侍省事马公公度夫人王氏，其先太原祈人也，汉丞相安国侯陵之後。历魏晋至于皇唐，九代名德，功济生人，分土建侯，勒功书社。弈世载德，生我右神策军护军中尉、开府公元宥。夫人即开府公之第二女也。国家纂虞夏之风，继文明之业，山河叶祉，生甫及申。於是我特进光辅四君，仪刑百辟，好是懿德，结庆闺门。故夫人百两有行，归于我马氏。
淑性茂质，天禀自然，始以华未笄，清劭播闻於九族，翟拜之日，庆光延合於六姻。既而内范休明，令仪温肃，履勤俭之节，得干家之方。沛国太夫人荣於高堂，八十有一。夫人每柔色以温之，怡声以悦之，至於造请话言，未尝不启沃尊旨。故四十余年，实锺恩爱。由是我特进得范会之家事，尽宣孟之忠勤。此亦夫人内赞之道，刑于家国者也。有子七人，长曰师＊，宣徽供奉官、奉义郎、行内侍省内寺伯、上柱国，赐紫金鱼袋；次曰师，给事郎、行内侍省内府局丞、上柱国，赐紫金鱼袋，次曰师球，将仕郎、守内皆省内府局令、上柱国，赐绯鱼袋；次曰师＊，将仕郎、行内侍省掖庭局宫教博士；次曰师，将仕郎、行内侍省掖庭局宫教博士；次曰畴，内飞龙厩押衙、银青光禄大夫、检校国子祭酒，兼剑州司马、侍御史，上柱国，次曰师，将仕郎、行内侍省掖庭局宫教博士；并谢树芳枝，侯门令器，依仁履德，佩玉锵金，美哉！出勋胄之门，配公侯之室，身开国邑，子列天庭。人之荣愿，是亦极矣。嗟乎！赋命有数，天实为之。以咸通十五年秋九月十二日寝疾，而终於循德里之第也，春秋六十，戚属缠遗爱之悲，一家痛歼夺之苦。于宁之礼，龟吉筮从。以乾符二年秋七月廿二日安厝于京兆府长安县丞平乡先茔之西南，礼也。易岁而殡，卜年也。铭所以纪述清芬，载扬令德，以陟末学祗命斯文，式荐短章，以为铭曰：
世德洋洋，鸿休降祥。是生淑德，为门之光。言从百两，宋子河鲂。宛矣夫人，惠然天真。聿修四德，延和六姻。牧卑以礼，持谦以仁。悠然天道，绵邈神理。德不与年，善无臻祉。歼夺之悲，缠于戚里。黯黯真宅，冥冥寿府。寒野云愁，荒阡月苦。聿来此堂，驾言终古。
中书省镌玉册官宣节校尉前州五交府折冲上骑都尉邵建初刻（录自《隋唐五代墓志汇编》陕西卷第四册）
№乾符００２
【盖】
　故范氏夫人志
【志文】
唐故北海范氏夫人墓志铭并序朝请郎前行泗州涟水县主簿张承光撰夫人即故淮南节度押衙兼监察讳宁之长女。幼自闺帷，克修令范，及笄，适东海徐公鼎。公少探武略，早迹辕门，守职□州，居貔貅之列，防遏长容镇，颇著抚御之能。夫人夙持妇道，雅习母仪。生女三人，长适崔氏元甫，凤翔右职；次适赖氏途，亦陇崇班，台宪殿中；次适夏侯氏名＊，试大理评事，即当代名族。夫人令范雍和，显播六亲；端严干济，超迈九族。节操无亏於妇道，贞庄不徇於夫荣。偏锺爱於夏侯氏之幼女，涉江波，历途路，未尝暂忘膝下之欢。遂感夏侯评事之敬奉承顺，知无不为。方自宣城，将还洛邑，不意遘疾，於乾符二年七月七日终于扬州扬子县之旅馆，享年五十五。以其年十月六日葬于洛阳县北部乡北袁村，水陆三千里，费用数百千，皆夏侯氏之仁孝，竭力尽仪，哀敬毕备。
将期不朽，故刊石而纪焉。铭曰：
北海盛族，庆贻懿德，妇道无亏，母仪不忒。呼呜！积善无应，疾心忽侵，奄从逝谢，哀痛良深。宅兆云吉，期安此山，勒于贞珉，用纪徽音。
（录自《洛阳出土历代墓志辑绳》）
№乾符００３
【盖】
黄公墓志
【志文】
唐故雄武军捉生将太中大夫试殿中监黄公墓志铭并序乡贡词士张敬撰上府君讳直，字全直，本自江夏人也。自后冠剑相袭，贤豪继踵，忠扶社稷，勋勒鼎彝，影当步於崇岗，志非能於培＊，即我是盛於斯焉。曾王父讳文，王父讳宾，俱不仕；咸以心慕幽奇，道闲雅素，居清虚而避禄，混名姓以逃荣。笑甯生和牛，轻冯子弹铗。皇考讳晖，巡检马步都将；毓德美行，和资仁，以严训肥名，以孝悌博誉。义顺忠勇，早以洽於京华，机略惠贤，久而郁於乡里。府君忠谠从军，廉洁守职，奉上必期於尽心，於事每思於报国。自咸通四年起家，授定虏镇烽铺将虞候。迄八年，迁纳降军防镇副将，至九年，充招召大将。使府益弘恩渥，用奖干劳，迁雄武军捉生将。志多果敢，器兆英威。展筹谋之纵横，解营阵之舒卷。剑离霜匣，使戎夷之慑心；箭发朱弦，闻虎兕之胆碎。其艺行之有斯能矣！府君生於燕，仕於燕，衣锦之荣，十五余载；何期不蒙灵，疾起膏肓，於咸通十三祀冬十二月有五日，终於桃林里之私第，春秋五十有五。夫人鹿氏，外著孝敬，内贮柔和，年自初笄，归於令族。有子四人，长曰元冀，次曰元礼，次曰元益，次曰元感。咸以擗踊绝浆，哀号过礼。有女一人在室，即以乾符二年十月十一日迁窆於海北乡兴寿里之原，礼也。尚恐岁序疏□，山川改移，乃勒斯文，用旌罔极。铭曰：　　伟哉黄氏，茂族传荣，内惟慈孝，外著忠贞。祸兮福依，福兮祸伏，隙影驹奔，流年电促。悄悄幽邃，惨惨愁云，唯余垅月，永树□□。
（录自《隋唐五代墓志汇编》北京卷第二册）
№乾符００４
【盖】
大唐故张府君墓志铭
【志文】
唐故庆州军事判官试协律郎张府君墓铭并序再从弟乡贡进士奥撰兄讳邵，字楚封，其先范阳方城人也。晋司空华二十一代孙。国朝所谓三戟张氏，盖以轩冕之盛。高祖去邈，皇太仆卿、赠尚书左仆射。曾祖亻间，皇卫尉少卿、赠鸿胪卿。祖国，皇尚辇奉御，父彰，皇凤翔府号县令。先夫人河南丘氏，即常州别驾岌之女也。继先夫人博陵崔氏，即婺州金华县令恁之女也。兄器禀和茂，与物无竞，幼自聪明，长而有礼。学能探於奥秘，词乃著於缣缃。道恶浮华，性宗澹默，不趋名而苟退，自养高而守志。尝以杯酒自恕，篇什怡性，谭言雅调，难与比伦。今右军步军大将军李公宗元比镇铁颗，慕其为人，因以署职，后迁牧庆州，就辟为ヘ。虽从职两处而非正禄，岂不由命也！无何遘疾，以咸通十三年十月廿二日，终於坊州升平界之郊墅，享年六十五。乾符二年十月二十一日，归窆於万年县毕原，先茔之封，礼也。有子五人，长曰好郎，次泰郎、益郎、次胡儿，次师儿。有女三人：长曰愿娘，适李氏；次棣娘，适李氏；幼曰嫔娘。皆泣血茹荼，柴毁骨立。忽一日，好等哀号遽告为志。奥以偏奉恩懿，敢伫拙讷之词，略叙述才业。衔悲雪涕，是为铭曰：
天地不仁兮丧慈仁人，福善徒云兮悲咽难申。毕原路左兮松贾惟新，万古千秋兮其道弥伦。
（录自《隋唐五代墓志汇编》陕西卷第四册）
№乾符００５
【盖】
唐故左太君夫人墓铭
【志文】
唐故赠朝散大夫奚官局令赐绯鱼袋杨公故夫人左太君墓志铭乡贡进土袁标撰凡有生全问望，没著灵魂。故凭文以遗芳後代者，则太君之谓也。太君，昔周时褒贬春秋封为素臣字丘明者，即远祖也。贯京兆府万年县。历代枝苗，名传高尚。太君气锺异格，性负奇聪，柔情多悯默之风，宜家著肃雍之德。凝姿松茂，启□兰芬。幼怀咏雪之才，长受琼之□。自标梅当洁，爰适我父。庆显也珠玉交晖，和鸣也＊鸾并翼。休徵叠□，班秩祟迁。累除上郡之ヘ戎，兼领王师之剪寇。与大唐不期偕老，先谢明时。有二子，长曰彦符，次曰彦夷。二子虽孤，素范有则，皆由太君，干母之蛊，继於义方。勤学倍於轲亲，待士浓於亻品□。故长男彦符拜宣徽院供奉官，翔云汉，拖紫腰金，才堪柱石之推，坐人权衡之议。
母以极慈育子，男以至孝奉亲。咸通十一年奏加邑号太君。宠锡傍流於闺闼，荣光下耀於泉台。六服颁身，九嫔连爵。如斯门内之贵，世无得而逾焉。长子咸通十二年薨。太君如凤摧一翼，剑断五情。转节用以勤家。奉蒸尝而愈洁。次子彦夷，咸通十三年加朱绂，陟殊阶。棣萼伦芳，弓裘不坠。嫡孙全敏，以干济拔群，恩波荐洽，乾符二年赐绯鱼袋。次孙全鲁，以明杰忠勤，选充内养。又孙全耀，绿绶任上骑都尉。儿孙相次，爵禄日新，赫赫盈堂，诜诜侍座。有时纵步，独携鸠杖之游；或欲娱情，即玩彩衣之戏。谁谓福兮祸伏，月满蟾吞。忽染沉こ，旋归大夜，享年七十有二，乾符三年四月一日寝疾於长安兴宁里私第。於是孤子孝系等昊天罔极，泣血绝浆。在谅阴之中，孝当全节。於五月廿六日礼葬附於先茔。
仪注毕备，灵需白马，丹清笳。惨惨而羽葆前迎，历历而薤歌齐唱。幽魂一往，泉户长扃。燃烛而月朗遥天，传响而风鸣松叶。其铭曰：
颀当明代兮子立殊勋，恩加邑号兮封为太君。戴冠佩绶兮仪加六亲，身行平地兮如蹑青云。保持贵寿兮七十二春，忽与子孙兮生死长分。痛归蒿里兮永掩玄门，千号万叫兮闻之不闻。
曾孙辛郎著（录自《隋唐五代墓志汇编》陕西卷第二册）
№乾符００６
【盖】
失。
【志文】
唐故□容经略押衙银青光禄大夫检校太子宾客上柱国武威安府君墓志铭乡贡进士颜钦撰□士之处世，各有其志，或艺文以取荣达，或讲武以建功名，然後移孝资忠，自家形国，积善余庆，岂□□哉！公讳玄朗，字子远，其先武威人也。其命氏启胤，则国史家谍之所详焉，今可得而略也。曾祖＊，奉天定难功臣、华州镇国军同关镇迁使；大父靖，朝散大夫、检校秘书监、使持节潘州诸军事、守潘州刺史、兼监察御史；烈考贯言，守容州普宁县令，又招讨巡官、知顺州军州事，皆宗彝重器，崇构宏材，或竭股肱之力，以夷天步；或居牧守之位，以著人谣。庆灵湮郁，光启後嗣。公幼挺节操，夙砺锋，气蕴风云，志怀霜雪。□穰且之法令，敦郄谷之诗书。爰自弱龄，乃登戎秩，机谋屡中，班序＊加，频预偏俾，亟彰勋绩。属者□连鸡洞，境接交邕，蛮类繁，烽鼓岁警。藉其式遏，必在良能。前政廉问，以□公负统众之才，出於流辈，委帅师之任，允谓得人。乃命公充海门防戍军都知兵马使。公深图密虑，物莫能窥，洁己励躬，众皆攸仰。至於缮儿戈甲，训练师徒，故得士识廉平，人知礼信。方期慰荐，以被□宠荣，竞□与□□焉遘疾，医筮不乏，药祷无徵，俄锺梦楹，奄叹游岱。以乾符二年八月廿三日，终於海门军营官舍，享年四十有七。其年十一月廿三日，归於普宁县安育乡思传里录启原之大茔，礼也。夫人河东柳氏。簪裾茂族，璋贞□，德□礼经，言契诗教，居室亟闻其义让，宜家将极其显荣。妇道既敦，母仪且励，誓舟之後，择邻有□必能享□贵之荣，侪期颐之寿。有男一人曰图，年方髫龀，志已孤高，天爵聿修，家扌勾当克，必复之庆，其在兹乎？有女三人，长未及笄，幼仍襁褓，兰薰玉茔，锺美储休，于归之期，必获其所。呜呼！逝日何长？生年何浅？曾未□□，□逝阅川。将铭令猷，宜篆幽础。其辞曰：
於音乌休府君，生德自天，储精武备，委□□□。谦和附众，谅宜亲贤，忠壮之烈，克绍其先。治逾二纪，犹佩双，声夷落，防戍海ヂ。□□□□，忽殒中年，青车归，葬宅荒阡。容山峨峨，容水涟涟，旧茔斯在，新陇建焉。
□虎成列，□□□□，□容永闭令问长传。
衙前虞候杨遵书　　散将冼亚镌（录自《隋唐五代墓志汇编》北京大学卷第二册）
№乾符００７
【盖】
失。
【志文】
唐故陇西李公墓志铭并序乡贡进士焦敏撰公讳辞，字昌道，其先居於魏。曾祖衢，试太子通事舍人；祖岩，彭州九陇县尉；因徙居广陵而家焉。烈考诚，利州都督府长史。公才貌环杰，气宇冲邃，性端洁，不偶合，威重自持，动必由礼。交友以道，久而益敬。义勇仁侧，必见於一贵一贱之间；孝慈弘爱，不移造次。公学穷至赜，识洞玄机，爰自六籍，旁及子史，莫不该综，皆探讨奥旨，采掇英华，得其意则冥然，遗其言象，思入天倪，独与道全，物我何有。故虽为文章蕴策术，不急於宦荣，徒乐曾点之懿情，原思之高节，在公之旨，锺鼎山林，其致一也。惜其玄鉴博达，照邻庶几，而寿之不至，以为甚痛。不幸遘疾，以乾符三年八月十三日终於润州延陵县让贤乡之别业，享年四十四。夫人荥阳郑氏，生四男：长曰通郎，次曰朝郎，次老僧早亡，次曰俞；八女，五人并未出室，长曰老老，次小老，次郎君，其年六月先公而逝；次小郎君，次秃娘。通郎等泣血护丧，以其年十一月廿三日返葬於扬州江阳县临湾坊之古原先茔之侧，礼也。恐陵谷是迁，音徽将沫，故刊贞石，以纪盛德。铭曰：
邈矣君子，孔门贵儒，英姿秀朗，洵美且都。敦诗悦礼，为道之枢，景行斯仰，德音莫逾。吾道穷矣，寿之不将，如彼秋月，黯然沉光。潜德藏曜，胤嗣其昌，陵摧岸夷，顷声不忘。
（录自《隋唐五代墓志汇编》江苏山东卷第一册）
№乾符００８
【盖】
失。
【志文】
唐故泾原节度押衙知进奏银青光禄大夫检校大将宾客右金吾卫长史兼殿中侍御史上柱国王府君墓志铭并序乡贡进士董撰并书公讳幼虞，字舜卿，家世於河东。曾祖昌，祖文礼，父仲甫，皇□代不仕。
公迥然独□，卓尔不群。少而孤焉，荣路自立，縻职留务。累更重难，自效辛勤二十余载，戒慎以为意，约己以□身。去岁旋遇汝南八座，杖节边陲，迁公知留邸。署职居右地，奏秩继卫衔。充门荣家，谁能继也。公谦让於知己，孝义於长幼，侍伯母敬若慈亲，育孤侄怜如爱子，名可以钦□巷，德可以表乡闾。公夫人天水郡赵氏，懿范傅芳，淑仪□举，修妇行已光於女史，敬夫礼将及於齐眉。二男：长幸胡，次护儿。六女：长曰及笄，小曰怀抱，二弟幼虔、幼肤，并未有所官。公秩虽不至高位，平生歌乐管弦，足以畅矣。出乘骏马，入座华堂，未常一日暂辜在生□志。公玄发未变，岂期微恙，遽遘沉こ，药饵无疗，遂至於殁。乾符三年丙申岁十一月甲戌四日丁丑，薨於京兆府万年县永乐里私第，公春秋＊有六。以其月廿九日，葬於万年县洪固乡李永村先茔。悲乎！观者酸测，莫不伤哉，是余门客，纪而述焉，式示冥魂，用告幽壤。乃作铭曰：
千尺贞松兮狂风忽摧，送□奔流兮夕阳西颓。立事立功兮垂名不朽，惟孝惟义兮谁可继哉？俊气英灵兮夕委寒灰，仁德温恭兮将掩夜台。空想音容兮情生惨切，薤露歌声兮深可悲哀。
（西安碑林藏石）
№乾符００９
【盖】
唐清河张府君墓志铭
【志文】
唐故清河张氏夫人墓志铭并序布衣裴渎撰夫人姓张氏，清河人也。父允言，左监门率。蕴德饰行，为时所推。早娶王氏，生夫人。夫人幼惠，十岁知女仪，事父母孝。饔饩刀尺，咸丰於己。行可以表九族，顺足以和六亲。父祈良媒，以得良婿。遂适於太原王公。官齿班列，守内养。才能匡国，机可赞时。寻奉天旨，迁为南面催促副使。以国计繁总，边赐乏绝。中外所尚者贞廉，南北所仰者忠恪。苟非如是，即徒挠於公而利於私。不一年而加朱绂，为催促使。夫人福之所臻，而德之所来。公以夫妇之道，益相敬睦。常以王事议於闺门。同公之勤，庆公之清。不累月，公又加紫绶。内荣外贵，人情所归。夫人熙熙旦夕，宴安闺室。荐祀事惟敬，承宾礼惟重。实谓妇仪毕备，内则可书。何期天寿不修而天不能展其算，神道不鉴而神不能福其善。洎乾符四年二月寝疾，饮食失节，动静多艰。公忧轸刃心，徵诸良药。而又广祈方士，朗设佛像，焚燎香火，不缺昼夜。饭僧荐神，而不有应。至三月六日奄谢於永昌里之私第。清昼若暮，高槐忽秋。愁云蔽空，悲风戛户。举家哀恸，四邻感伤。画梁之双燕不回，庭栏之舞蝶并散。以其年三月廿九日窆於万年县铜人乡灞川之左，於先域，虑陵谷之迁改，岁月之徂逝。故为铭曰：
芳英不久，贤良不寿，古之所无，今之所有。冥寞何归？因果何期？问天不言，祈神莫知。痛澈心源，明□□之。
（录自《隋唐五代墓志汇编》陕西卷第二册）
№乾符０１０
【盖】
失。
【志文】
唐故广王墓志铭并序翰林学士朝议郎守尚书礼部员外郎柱国赐绯鱼袋臣裴澈奉敕撰翰林待诏朗议郎前守光州光山县主簿柱国臣牛德殷奉敕书翰林待诏朝议郎守殿中省尚舍奉御柱国赐紫金鱼袋臣邢希言奉敕篆盖夫肆筵授几，则行苇称欢；强干弱枝，则剪摘流祚。我国家所以固盘石而保维城者也。故得灵源不竭，洪绪降休，琼萼增辉，金柯盖茂，克昌公族，代有贤王。广王氵雍，即宪宗皇帝之孙，宣宗皇帝第十一子，母曰陈氏。教禀克明，训承禹俭，分荣落木，殷泽棣华。议舟蒙以标奇，赐牛车而荷宠。为善最乐安东平□美谭；对策不穷，比河间之奥学。
爰膺分实，遂列疏。宜长咏於周诗，永作藩於汉室，秉德从厚，赋年不遐，挂蠹遄悲，芝焚俄，咸通五年六月一日薨於邸第，享年十一。圣上感深饰献念切陈思，学宁轸□怀瘳□朝兴恸命。以乾符四年四月十四日迁窆於万年县川乡尚傅村，礼也。臣澈奉诏，谨为铭曰：皇猷积庆，朱邸多贤，瑶图玉牒，祖宪宗宣。
峭峻严岳，馥郁兰鉴，奉仁好义，动直静专。恩隆汉屏，泽霈周筵，既生昌运，倏夭芳年。凄凉龟纽，寂寞兔园，空铭幽石，永扣邪。
臣盖尧刻字（西安碑林藏石）
№乾符０１１
【盖】
唐故康王墓志
【志文】
唐故康王墓志铭并序翰林学士朝议郎守中书舍人柱国赐紫金鱼袋臣萧遘奉敕撰翰林待诏朝议郎前守光州光山县主簿柱国臣牛德殷奉敕书翰林侍诏朝议郎守殿中□□□□□赐紫金鱼袋臣＊希言奉敕篆盖乾符四年四月大京兆奉监护礼奏康王将□，皇帝命内署司文之臣臣遘为之铭，曰刻於墓。臣谨按史官，康王讳汶，宪宗章武皇帝之孙，宣宗献文皇帝第十子。母曰仇氏。以咸通七年七月廿七日薨，享年一十六。以乾符四年四月十四日，葬於万年县川乡尚傅村，礼也。我唐本周汉之制，崇建封之法，分王子弟以藩屏於皇家，用古道也。国朝自近代以降，诸王无出阁之合□□玺整爱，冠王公之义；问安侍膳，如家人之礼。中备宿卫，□□□和，遵近制也。其有行修於内，德积於中，守之以严恭本之□教，模范宗族，规矩戚藩，□任城之武艺，体陈思之文业。皇帝恩覃瑶派，爱广桐，宫臣传旨太医侍。及乎降追之命，策襄护之仪，罢朝震警，下诏追悯。可谓生有礼而殁为荣者矣。侍从之臣，执笔之史，虽不得备闻道德，替述风猷，观圣泽之弘深，本鸿私之痛念，繇是缛礼，德行可知。所以裁词罔疑，叙事无愧。遵奉明诏，拜勒新铭：
汉东平王，尝获对见，帝问所行，最乐为善。卑以自牧，谦而不，史册垂名，千古如图。今我康王，令德夙彰，宸衷轸念，圣泽汪洋。必有祖述，以规行藏，词臣刻文。
臣盖尧刻字（西安碑林藏石）
№乾符０１２
【盖】
失。
【志文】
唐故嗣陈王兼都勾当承旨墓志铭并序翰林学士朝议郎守左谏议大夫柱国踢绯鱼袋臣崔庾奉敕撰翰林待诏朝议郎守殿中省尚辇奉御柱国臣王谦逢奉敕书翰林待诏朝议郎守左司御率府仓曹参军上柱国臣董环奉敕篆书王讳行莘，故陈王第二十二男。母曰赵氏。既生公宫，乃嗣封邑。志学之岁，凛若温恭，弱冠之年，卓然岐嶷。君臣父子之道，诗书礼乐之宗。皆自生知，宛符神授。而又坚贞植操，介洁不群，寡悔慎言，处谦乐善。则中山雅志，东平宽仁，其实兼焉，罔愧前哲。由是统承睿旨，虔奉天颜，动必无违，居则无过。圣上以睦亲厚爱，敬畏推恩，或别殿欢娱，或内邸宠幸，超绝百代，辉赫一时，虽周室夹辅之称，汉朝疏建之盛，语於是日，则难拟伦。方期益壮维城，肃振公族。
以卫社稷，克赞休明。孰谓厉逼膏肓，工微针砭，遽先朝露，俄阅逝川，则为善者余庆不锺，守道者降年非永。以乾符四年六月二十五日薨於邸第，享年六十。
圣上念切分，悼深盘石，废朝兴恸，礼备典章。其年七月二十一日葬於万年县崇道乡西赵村，礼也。臣庾奉诏谨为铭曰：
发其祥，实生令王，疏源擢本，演庆流光。温恭有则，仁义惟扬，忠孝传节，诗礼腾芳。乃锡茅社，以启封疆，宜享福寿，用继繁昌。遽违饮膳，忽遘膏肓，宸襟念结，萼情伤。秦原氵尔迤，陵树清苍，将图余美，勒石玄堂。
（录自《隋唐五代墓志汇编》陕西卷第四册）
№乾符０１３
【盖】
失。
【志文】
唐故清河郡左武卫大夫监察云麾将军左府君墓志铭公行有中立，不倚志上，王道抚育，节幸□人，建都阃外，禀今频临，秉旄权镇，四海归心。公履前迹，其袁行与！祖不显其讳□，公讳用，奉恩私忝，翊亮功成，显崇丽□，宗绪忻荣，克清宇宙，内弼一人，簪组继累，子孙绵绪，而止於燕魏间，艺精韬略，勇毅克名，或昼赏春山，或夜吟秋月，以美景嘉宵，是信是使，睦之余庆也。於嘻！天祸早锺，倏然而去，不幸以乾符三年正月六日＊於私第，享年六十有三。门馆恸哭，亲族涕零，令子哀号，泣血气竭；闾里潸然痛惜也。夫人张氏，以坤德淑慎，礼备孝和，闺训遗芳，行明婉娩。是以ヮ损容，日供盥，呜呼！卜吉先远，原师吉兆，以乾符四年岁次丁酉八月己巳朔十六日甲申归窆於馆陶县北一十五里□德乡马固村薄村疃，以元居於西北二里为原，礼也。公有子四人：长曰公弁，武韬传业必三端。仲曰公霸，琮学九流，莫名阃域。□曰公操，以礼教诗书，垂训而立。幼曰住儿，供勤孝悌，承顺色养。令子等丧事以备送终之礼，後恐山平海变，刻以贞石。其词曰：
淖矣左公，天艺之林，文经天地，武善七擒。交亲倾盖，道贵知音。元气浩浩，折拓乾坤。四空有念，地□天□，江山固有，刊刻铭石，天长地久，以记斯文，□□不朽。
（录自《隋唐五代墓志汇编》河北卷第一册）
№乾符０１４
【盖】
失。
【志文】
唐故前江南西道都团练副使朝议郎检校尚书礼部郎中兼侍御史赐绯鱼袋高府君墓志铭并序外兄孟怀泽等州观察支使试秘书省校书郎撰府君讳彬，字昭文，渤海人也。源流世系，多载於累代铭志矣。曾公讳立，皇荆南节度巡官，摄监察御史，赠司空；祖讳钅弋，皇尚书吏部侍郎、同州刺史、赠太师；父，自昭义节度使兼潞州大都督府长史、检校礼部尚书，谪官□崖郡司马。府君即尚书公第二子也。妣荥阳郑氏。父讳杼□，皇郑州阳武县尉。府君幼习诗书，早知名教，机悟明敏，颖脱不群，深为尚书公器异。年甫志学，自成人风，门内羁孤，尚书公厚於瞻抚，知府君洁行干事，可代心力，多所信委。自长兄举进士，府君以时风寝薄，□仲有同趋词壤，求一第，或致缙绅间异论，遂坚请於尚书公，愿以门荫筮仕，俸钱为婚娶之资。选授苏州华亭县尉。秩满，今西川高侍中骈镇郓州，虚怀就辟，奏授观察判官，试大理评事、兼监察御史。
在职不数月，辞以违奉晨昏，乞假归觐。旋除秘书省著作佐郎。今淮南刘相国邺判度支，熟美问誉，□□材器，奏授检校尚书礼部员外郎兼侍御史，赐绯鱼袋，充推官。未几，相国□□□加集贤殿大学士，遂奏授秘书郎，充修撰。咸通十五年春，尚书公出镇潞川，坚欲弃官侍行。尚书公以两院孤侄难於远侍，板舆归京国，固抑其情。辇下亲懿，每致尺书至潞，多称述府君行美，事长抚幼，既敬且慈，何义方之致此。尚书公执函怡慰，喜形於色。江西观察使杨公戴，世故通旧，尝加叹异，奏为ヘ贰。到职信宿，府罢止归。属潞卒构乱，勃起狂谋，尚书公厚罹诬谮，谪官南去，留府君所亲陈氏及弟妹数人在洛邑。陈氏素抱宿疹，顷尝痢血，殆至委顿，至是病作，枕席数月。府君侍药求医，未尝解带。又弟便患＊疮，罄囊＊致国名医，纯孝至行，识者伟叹。□府君远违温清，家多危疹，忽遘病，□□医□状，已非药饵所及，忧能伤生，遽致沦谢。以乾符四年七月廿四日终於东都陶化里私第，享年五十有六。夫人荥阳郑氏，父讳禀，皇不仕。长男奇孙，年八岁；次曰宪孙，七岁；次曰秃颏，未ㄧ；女组儿，四岁；别出女蕴儿，年十四；次曰纶儿，年十一。其年十月十七日葬於河南府河南县平乐乡伯乐村，於先茔。呜呼！士君子之道，所贵乎秉仁杖义，笃孝纯诚。苟或无玷，夫何恨焉。逊幼遭悯凶，依倚外族，与府君匿情狎爱，分等同气，叹逝怀德，愤填胸臆，愿述芳猷，庶有梗。铭曰：
噫我外门，积德流庆，谢氏简复，王家凤并。诞秀生材，联华累盛，卓荦奇器，昭彰茂行。优游名教，偃息文儒，绢能致问，庭必恒趋。洁操无染，本仁不渝，九霄鸿志，万里鹏图。过隙难留；颓波易逝，封树千古，泉扃一闭。草际朝露，人间浮世，不可问天，唯余雪涕。
（录自《洛阳出土历代墓志辑绳》）
№乾符０１５
【盖】
失。
【志文】
唐故陇西郡李夫人墓志铭并序将仕郎试太常寺奉礼郎杨玢书乡贡进土杨咸撰夫人讳雅，陇西良家，代有名称财□。故号州长史宣又之幼女，今东宫通事舍人克绍之姊。前楚州司马弘农杨公纭之妻。年十九，适杨公。夫人以柔慧容德为司马之仇。司马以才行洁廉为长史所择。遂继其室，日彰其贤。知诗礼於风规，鼓琴瑟而＊乐。前夫人刘氏之子曰瞻儿，纟解梁，曰迎儿，经明擢第。二女宋氏、康氏。曰戍儿，举孝廉；曰宝儿，六岁；女曰五儿，曰正正，曰芝芝，曰重重，在室；则出於夫人也。其为妇德母仪，训导恩育，洎诸子如寒附火，如乐泳泉。威肃也示仁，驯诱也有旨。中表师范，彼我莫分。其为人也如斯。箧绝私财，食不二味。亲宾之所流誉，臧获之所归心。此又夫人之美欤？则齐体诚敬，唱随之风，固可知矣。则宜保福祥而高寿，荣朱紫於所天。掩彩难期，逝波沈速。兰光方照，不救於狂飚；珍箧重扃，莫疑於巨盗。乾符三年六月廿七日终於京兆平康里从夫之第。噫，始年三十有八，姑逾夭而几何？闻诸子之哀号，益四邻之感叹。高堂夜寂，惨荧烛於灵帷；妆ト朝悲，闭鸾光於玉匣。徒谕子休之止，欲伤奉倩之神。远卜将临，备物员具。杨公挥涕，请於族兄，幸叙其铭，式昭遐裔。
则以明年十月十七日葬於京兆府万年县宁安乡通安里，礼也。其铭曰：
容若华，德如兰芳，敌我秦晋，作妃贞良，德积嘉应，福寿宜长。既丰其德，奚促其寿。於惟夫人，不偕白首，孤凤长悲，青桐半朽。归葬中野，烟苍鸟声，车缘古道，□响铭旌，佳城复魄，泉帐栖琼。丰石何为？光阴超越，□变床尘，谷平阡没，遗美无穷，远山新月。刘瞻刻字。
（录自《隋唐五代墓志汇编》陕西卷第二册）　
№乾符０１６
【盖】
失。
【志文】
唐故长沙郡蔡府君墓志铭并序府君讳政，其先长沙郡人也。出自周文王蔡叔之後，乃其□□□□，因宦有家，遂为贝州清阳县人也。曾祖讳谈，祖讳晟，咸以道艺居身，□德高尚。府君即高□之孙也。禀河岳秀气，为寰区俊英，机戢幽□，聪敏果断，其立身也尽於孝敬，其接物也达於性情。恩均九族，义布□姻，克俭克动，依仁据德。岂乎福灵莫延，寿不充量，奈何！以咸通十三年九月九日倾谢於美迁里之私第，春秋八十有五。夫人彭城刘氏，协筮凤於和呜之日，获偕老於垂白之年，动静无亏，始终若一。既失如宾之敬，尤益抚孤之悲，守义孀居，均和姻族，令德全彰，家风不坠。女一人，适济阴□氏；嗣子二人：长曰行约，温□恭谨，孝敬立身，萧儒公门，清廉有誉，次曰行＊，谦冲□悌，承顺无亏，色养保终，事全□礼，威仪中矩，奢俭称家，泣血毁形，不□不勉。即以乾符四年十月十八日礼窆於郡城东南二十里管村西北一里，先祖大茔平原，礼也。倚欤！债善之家，後胤宜茂，故刊贞石，以铭焉。其词曰：
中和五年九月廿八日合府君谦□，□著人伦，家庭穆穆，乡党恂恂。朋寮义□，亲戚□□，福庆延□，寿保遐春。夫人馨德，家肥□□，□慎有闻，闺仪可则。府君先归，守义孀居，庭帷抚训，□德有馀。二子孝心，法古逾今，与言窀穸，哀号孟任。吉时表明，礼窆先茔，勒石纪德，其谁与京！（录自《隋唐五代墓志汇编》河北卷第一册）
№乾符０１７
【盖】
大唐故郑府君墓志铭
【志文】
唐故荣阳郑府君墓志铭并叙杜陵孤子韦黯述公讳逢，字逢，其先荥阳人也。代袭轩裳，门承孝义，远则布於史册，近亦家谍详焉，故不备述。曾祖开国公讳孝珍，皇亳州鹿邑县令；祖讳浑，皇左武卫仓曹参军；王父讳存政，皇试太常寺协律郎。公即协律府君之公子。生禀聪明，早悟荣辱，鄙劳而务进，讵矫俗以酤名。遁迹林庐，不窥寸禄。於是性纯言朴，志逸道孤，酝绿酃而必俟实朋，涉青山而多因渔钧。养亲有古人之行，居丧合夫子之言。能事不困，粢盛善处，岂＊旧业，优闲之外，尚以追寻，纵放襟灵，坦然自若。每扬言倜傥，无偶语趑趄。人或告之以情，必赴汤蹈火，有心有义，真谓丈夫。何木秀先摧，天夺奇士，咸谓如失，阻我笑言。以咸通十一年四月十一日遘疾，终於故里，享年六十一。有子二人：长曰亚，弱冠早亡；女子一人，未笄而殁。次子克裕，克袭懿范，力营丧事，家贫不□时葬，以乾符四年十月廿四日迁附大茔，礼也。以黯辱公之知，熟公之行，来为志，刊此贞珉。虽陵谷变更，馨香不泯。黯居於哀瘵，徵兮敢违，谬纪菲词，庶为实录。铭曰：
盛族之後，美茂名孙，无瑕有□，身殁道存。宅兆既卜，日月良□，鲤之事，泉固宁魂。
奉兄长处分书（录自《隋唐五代墓志汇编》河南卷第一册）
№乾符０１８
【盖】
张公墓志
【志文】
唐故清河张公合墓志铭并序张氏之先，轩辕黄帝之苗裔，罗公之胤族。黄帝时，蚩尤作乱，遂诏罗公设筹策以讨妖，纷计沉模而殄凶，□公名既重，遂封南阳郡，因为氏焉。因官逐俸，为魏郡人。皇祖讳伸；词峰蕴异，德行崇清，孝悌成家，徽猷可庆。皇考讳用，字元用；天资间器，儒行深沉，抱冰雪於心怀，含冲鬲於情腑，量如沧沼，德厚丘岑，爱育慈弘，规模远著。岂图天不＊遗，锺祸早日，享龄六十有七，於咸通六年五月廿五日，终於私第。先夫人高氏，始结婚罗，同牢合卺，不幸芳年，早归泉壤；再娶熊氏，夫人笄年礼嫔，恨孤鸾之失影，独守空闺；俪质温柔，习曹家之诫；风仪轨范，不异娅姜。何期疾构瘿缠，秦医颇救，享年七十有九，乾符四年四月二十六日终於私第。嗣子三人：长曰行准，次曰行俨，幼曰行存。每号天而进涕，泣血绝浆，摧毁形容，贯五情而荼切，昊天罔极，莫报劬劳。今遇良辰，玄堂再启。幽重闭，非麻姑而颇穷；泉路冥深，变桑田之莫究。神＊一闭，永隔幽明，窀穸既期，佳城以备，即於乾符四年冬孟月旬有二十七日葬於冠氏县东北二十五里先茔之右平原，礼也。其坟势西俯长途，接燕魏之广陌；东近枯津，连屯河而遐杳。犹恐陵移谷改，海变成田，以刊贞石，故彰厥美。词曰：
张公，家重儒林，玄堂一闭，幽路冲深。冥冥蒿里，垄树风吟，千终永世，幽邃难穷。
（录自《隋唐五代墓志汇编》江苏山东卷第一册）
№乾符０１９
【盖】
大唐故吴府君墓志铭
【志文】
唐故盐州监军使正议大夫行内侍省内府局令员外置同正员上柱国赐紫金鱼袋吴公墓志铭并序　前摄广州南海县令朝议郎试太常寺协律郎宗昌邺撰公讳全缋，字修己，无肇之清风，自史汉为贤哲之领袖，迄於盛唐，讵可殚叙。公即濮州濮阳郡之望也。曾祖赐绿、富平镇监军使、朝议郎、行内侍省内府局令、上柱国，讳晏，璋雅器，礼乐冲和，声振寰中，韵清寒。祖义昌军监军使、正议大夫、行内侍省内仆局令、上柱国、濮阳县开国男、食邑三百户、赐绯鱼袋，讳亻品，衔命护戎，训齐军旅，貔貅歌暮，克著至公。烈考西川监军使、银青光禄大夫、行内侍省内常侍、上柱国、赐紫金鱼袋，讳庸，奉诏安边，堤封肃谧，施於有政，备见事能，至咸通三年二月卅日傅拜荆南监军使。理道周通，器惟沉邈，倾心向国，尝慎四知。至五年正月十九日，改授汴州监军使。亟承分寄，累护雄藩，贞洁有闻，峻节无侣，勋名素重，意切悬车，不俟考终，一心求退。到阙之俊，便尚投簪，屡献乞骸，方遂□致政。渥恩虽允，宠泽犹深，乃褒赠右监门卫将军、濮阳郡开国公，食邑二千户。赏延旌劝，冀展念功，益地之封，以彰高道，实乃轩裳焕然，谓其斯盛矣。三公即坤维将军之长子也。公道合天聪，气苞岳德，抱江海之量，秉松篁之操，文彩既彰，达於圣听。以大中元年十一月廿六□，特恩赐绿、拜将仕郎、行内侍省内府局丞、上柱国、充内养。宣扬密命，氵位事推能，立志竭诚，播腾中外。至四年五月五日，属羌戎拒捍，纷扰边陲，纵兴偏师，犹轸宸虑。公奉命太原，宣节度使及监军取沙ヌ军一千骑救接淮安镇。
宣帝以公怀韬钤之略，有减灶之机。上令监阵，取胜讨除。公天纵长材，神与筹算，不逾半岁，大破羌徒。至十二月卅日，遂加奉义郎阶，将酬骤胜，用奖挟，增级既崇，皆因事绩。洎五年，又以威州围逼，革命道途。二月廿二日奉恩旨往回中运粮，应接军士。公素藏心计，义勇冠时，战不劳师，馈无暂阙，士免忧虞之患，将雄尽＊之心，不日倒戈，以歼其寇。遂加承奉郎阶，乃优茂绩也。又届七年，差随上枢元内侍充判官，往南山、盐、夏等一十余镇及七关等道巡边制置，时机夙蕴，卓荦异能，洁白无瑕，秋潭澈底，永清沙漠，长启塞关，规制有方，上美其最。至十一年三月廿二日，遂赐绯鱼袋，充殿前高班，仍加承义郎阶，日奉纶言，尝观睿旨。至咸通元年十二月廿五日加内府局令，至二年十月六日加朝散大夫。宠因官业，荣及崇阶。至六年四月廿一日，懿宗皇帝知其守道，表以贞廉，慎择其能，以付重任。持迁阁门使，位显清途，声华自振。一人注待贤之赖，百辟怀钦奉之诚。咸谓当仁矣。至七年四月十一日，改授武德副使。公纬望宏才，藉能缉理，颇有条贯，改旧唯新。至八年九月六日，拜秦州监统，致边无烽燧之虞，野鼓皆之化。至十一年八月廿二日，除毡坊使。职司虽简，尤藉英材。其年十月十八日，迁如京使。供市无亏，清通辨事。至十二年三月廿四日，赐紫金鱼袋、拜东都功德使。鹏翼既张，势腾霄汉，心尚优＊，不贵重权。至十三年七月十日，除盐州监军使，加正议大夫。後受代归阙，遂息志怡神。四大增耗，日加微恙，沉こ渐极，俄迫逝波。药饵无瘳，大夜难驻，时光若烛，生殒孰知。五德奄於夜台，四通坠於朝露。以乾符□年岁滩季夏月廿五日薨於上都来庭坊，即今之私第也，享龄六十。亲戚恸哀，邻为停杵。公先娶夫人李氏，不终年寿，先奄夜台。次娶夫人刘氏，天假令德，神奉贤仪，守节苹蘩，松贞可并，结缡禀训，今恨孤飞。公有嗣子四人：长曰彦方，文林郎、行内侍省掖庭局宫教博士、赐绿；从事矣恭俭於心，义推让果。次曰彦球，登仕郎、行内侍省掖庭局宫教博士、上柱国、赐绿；职系王庭，位同寮采，鹤仪独立，迥秀风姿，夙备三端，四科克萃。次曰彦钊，次曰彦及，并蕴材器，孝敬修身，时羡四龙，茂英秋菊，雁序飞鸣，而偕佐辅，咸以泣血，兴言方。以乾符三年十一月廿九日龟筮从吉，遂窆於京兆府万年县川乡南姚村，附皇父母之宅，礼也。呜呼！玄壤深邃，陵谷孰知，以镌贞珉，乃纪芳徽。其词曰：
公之懿绩，国之良臣。机筹莫测，器业弥真。几朝承宠，数岁荣身。惟清与直，忧寄当仁。材超杞梓，端比松筠。入侍出护，皆立忠勤。苦心辅国，采服安亲。呜呼一剑，鸾失其宾。痛哉风烛，遽殒哲人。记之于诔，永闭松＊。
朝议郎试太子中舍人骑尉李慕谦书并篆盖潘骈刻字（录自《隋唐五代墓志汇编》陕西卷第四册）
№乾符０２０
【盖】
　无。
【志文】
唐故苏氏墓志铭并序夫人苏氏，武功郡人也，今为润□□德县人矣。□□□□□□夫人妇德有□，□□无□□□归于杨氏之门。以乾符五年九月□三日，终于私第，春秋五十五。
有子二人，女三人，并□哀泣血。其年九月廿五日葬□□□乡阿育王山西南原，礼□。恐山谷改移，故刊砖记。铭　曰：
嗟乎夫人，四德备身，勒铭於纪，万古千春。
（泰州博物馆藏石）
№乾符０２１
【盖】
安乐郡孙府君墓志铭
【志文】
唐故乐安郡孙府君墓志铭并序彭城刘彦谦奉述府君姓孙氏，讳绥，其先周文王少子康叔之後，本贯青州乐安郡。初随祖过江，止润州丹阳县，後避兵徙居广陵焉。祖＊，烈考伦，皆高道不仕，世为逸人。
府君绍缮宗嗣，承训礼婚会稽虞氏。夫人四德具美，令淑播闻，颈剖明珠，不徵兰梦。育男三人，□□保持。长曰宝，婚清河张氏；仲曰志，娶颍川陈氏；季曰□，□□阳汤氏；皆高援名族，明奉箕帚，各有孙息。府君平生深仁厚义，长者有余，虽贸易往来，而与物无贲，冀□椿寿，福庆子孙。奈何亲懿方洽，孝善当时，三乐之康年，遭二竖之致疾，伏枕逾月，百药不瘳，圆灵匪仁，纤我尊德，乾符五年十月五日属纩於扬州江阳县会义坊之私第，享龄八十有一。当其岁戊戌十月癸亥廿三日乙酉，以桑梓隔越，将迁窆於当县城东权创北道化坊茔内。地东西八步，南北十四步，松贾呜呼，生为达人，终而得地。三男皆娶，数孙长成，环泣营葬，生死终礼。惟夫人糟糠义重，偕老有违，垂白孤孀，恨乖同穴。悲风殒涕，高月低□，云树惨凄，寒泉呜咽，丘山虽失，中馈弥□，虑龟蓍昧贞，故刊玄石，其铭云：
圆虚毓人良与贤，生厥世兮如逝川。惟我父兮福庆返，寿过荣兮三乐全。孝子孝孙俱潸然，嗟夫人兮亦尊年。龟有语兮蓍有言，下玄堂兮城东阡，崇封兮虚丘圆，孤月悲，长地仙。
（周绍良藏拓本，扬州博物馆藏石）
№乾符０２２
【盖】
失。
【志文】
大唐故朝议大夫行内侍省内府令员外置同正员上柱国赐紫金鱼袋王公墓志铭并序前普州普安县主簿文林郎萧能撰夫以连移西序陶而禀阴阳，天地欲秋而叶先坠，乃春秋之义也。呜乎！盛族乔裔，百代难穷。自汉而为太霸焉。公挺特令灵，芳香迥秀，＊哲妃子，葺林识略。有如韩白之比，由是美德旌贞，金石不朽者欤！公讳公操，字，襄阳太原郡人也。曾祖志用，朝议大夫内侍省内府局令上柱国赐绯鱼袋。公荦荦奇特，倜傥忠贞，奉公洁白，立身不群。大中皇帝以此嘉尚。□一稔中夏而赐绯鱼袋，充端陵使。以恭勤夙夜，至十四年盛夏，加阶文林郎。至咸二岁冬，始加登仕郎，五年末夏首加儒林郎。六年季夏，皇帝以黔中地连外蕃，不专信节察，而创监军。公即首任也。三年间公以廉慎公清，处众为美，俾陬戎敬服□。九年中春，＊可、昆明并诸部落共献章，而达于阙下。上悦其事，便加朝散大夫，兹岁夏首，更加朝请大夫。十三年中冬赐。十四年春初，加朝议大夫。公咸以抚绥有方，屈已而能安辑。蛮蜒顾义尚献款输诚，犹善服也。乾符二年中夏，上闻公有变通之材，遽除灵台镇监军。公以规矩戎引，私无纤毫。王事一心，孜孜不怠。乾符五年壬戌月辛亥日薨於来庭坊私第。蓍筮宅兆，癸亥月庚寅，日葬於郑村，即公先代之茔域也。夫人家传令淑，椒兰有闻。有子二人，长曰存礼，将仕郎行内侍省掖庭局宫教博士员外置同正员上柱国。掖闱奉职，雅量深诚，好武重文，伺时而仕要。次子可度，文林郎行内侍省掖庭局宫教博士上骑都尉。识度有闻，道明利物。呜呼！锺此大祸，内外闻惜，痛如刀刺。虑桑田改□天□营黄，犹朱英□，□景不驻，逝水东延。□期抡材，杞梓奚振？乾坤不容，忠烈□训。
门代□□，□□□□，延津剑沉，□□断□。日月遄流，风烛旋尽，丹翩幡，哀鸣乌殒。呜呼隙影！志何□□？（录自《隋唐五代墓志汇编》陕西卷第二册）
№乾符０２３
【盖】
失。
【志文】
唐故吴兴钱氏女墓志□□□州乡贡进士□述乾符五年岁次戊戌十一月壬辰朔廿九日庚申，钱氏女乌娘终於长安昭国里，祖庙之东偏。我烈考故太子宾客、赠工部尚书府君讳方义。仲兄故户部巡官试秘书省校书郎府君讳ロ。乌娘即校书府君之长女。生三岁，其母葛氏卒。後十五岁，丁校书府君忧。服除三岁，遘疾纟参，生世二十二年。中所是也，如此痛哉！而生植慧性，夙成淑姿，执先君之丧，尽其哀事。吾嫂刘夫人之心，本乎孝爱，异母之属，极其仁和，长幼之序，均其分有。□□□□□□□□之常□□其终也，虽家人□不□□出□□□□□谷□□天命则夭，骨肉□□□□□□□□其年十二月壬戌朔十二日□□□□□京□□万年县□□□□□□□。
（陕西省文物管理委员会藏拓片今据以录文）
№乾符０２４
【盖】
无。
【志文】
唐故□翰林供奉朝散大夫□守右千牛卫将军上柱国赐紫金鱼袋殷府君墓志铭并序乡贡进士牛延翰撰府君讳琼，字德光。其先武威人也。世族冠冕，已具图谍，代有其人，不可刊纪。曾祖常州长史。生大父梓州培城令元度。度生先父左清道率府录事参军振。皆抱材蕴气，纳粹融和，任命而昌，故莫□显位而已。始先大夫夫人清河县君张氏，有三子，皆禀令秀，府君即第二子也。爰自羁，颖悟学术，探和扁之情，挺张吴之誉。神圣工巧，莫可而伦，岂与夫末俗浅学，论其胜负哉！才逾壮室，荣入禁林，供奉天庭，首出尽瘁。与元昆季弟齐名於时，而府君避德让贤，每全其道。始任果州西充主簿，才罢，转金州西城丞。稍迁太仆丞，又转殿中省尚衣尚辇奉御。乾符首岁六月，以能擢居列侍，专承睿旨，密奉皇躬。於是尤异禄秩，便蕃锡赍，发能效用，益副帝俞。其年九月，荣赐银章，二年八月，又宠金紫。继迁广王府长史，授右千牛卫将军。与夫皆级勋资，莫不兼盛。自起家至乎环卫，逾十五年，其间茂德芳尘，可为播於远近。会同列疾以独异，为其排斥。
上意不悟，暂移散秩，府君亦弘止足之分，久求退免，於是优游卒岁，寄傲云表。
不料微こ缠腠，药饵无徵，久而莫瘳，奄至游岱。以乾符六年正月十日终於长安招国里之私第，享年五十三。惊骇四邻，痛伤知友，岂天命何？岂天命何？府君率性勤厚，宽弘济物，孝於上，义於昆，穆於亲，爱於众。兴居燕息，未尝不系於安否动静，舒惨存亡，稍乖常程，莫遑寝食。御小恤下，必本寒喧，宽猛恩威，无或失所。少有酒德，不辜风月，尝连霄接昼，百千锺，有定国之益明，无檀乡之忄乱。兢兢业业，不怠於爱敬仁和。可谓器量天资，慈良神授。或者似欲远大其程也，何赋性之优而赋命之劣？不登上寿，奄谢明时而已哉！其告逝之日，少大亲族及有识来吊，莫不长号惋痛，感义悲仁，其报施之道，未可知也。元昆鸿胪少卿致仕遂，明时杰出，间代挺生，顷建捧日之荣，尝备天之艺。而能方崇恩异，退莅惧全。存贤哲之所，高古今之难。并季弟秋浦丞球，即世父之子，早由门业，荣列内庭，名德宠光，差以为盛。粤自髫龀，体同堂，故有善急难，恩义无二。而方息侄蕃众，门户兴隆，继我祖宗，岂将陵替。始娶夫人黄氏，即皇蕲二府司马，御史大夫守则之长女，无子。次娶夫人周氏，即皇献陵丞册之长女，生一男，小字阿师。二夫人并推容德，皆早殁世。後娶夫人张氏，即皇太常寺协律郎景之长女，生一男，字曰丰曾。夫人体性弘厚，禀质端贞，四德无愆，三从不怠，宜家之道，冠乎人伦。故府君雅重，待如实敬。二子皆羁库。夫人忍斯不天，抚视如一，存孤成嗣，勉喻丧礼，月日所利，遽择先远。以乾符六年六月廿四日，卜筮於万年县川乡郑村始娶夫人黄氏之次，吉也。延翰幸因亲懿，早熟门庭，世德行名，备闻始末。而伯仲犹子，皆推茂实，见请宣扬，用率荒词，以勉遵命，刻於贞石，志之下庭。其文曰：
五纬毓灵，三世为名，农皇启秘，卢扁融情。秩秩素风，萸英端士，侍圣亲君，腰金拖紫。仁能恕己，义可睦亲，天道福善，翻降祸因。既兆阡原，既铭令德；己矣休战，永安真宅。
（陕西省文物管理委员会藏拓片，今据以录文）
№乾符０２５
【盖】
失。
【志文】
唐故郭府君魏夫人苗夫人墓志铭望太原郡人也。玉树分枝，金条散叶，今为潞府人焉。祖讳兴，翁讳林，府君讳楚，即郭氏之弟六子也。道高不仕，隐居孝悌。笄初，魏氏夫人，降年不永权殡郡城西南，チ诸夫人苗氏。肃肃母仪，雍雍妇德，疾瘵，缠绵大夜，权殡在城东北府。君享年七十，以乾符四年正月廿九日终於孝悌。即有孤子次男傥，长新妇李氏，弟新妇袁氏，孙男茂元、宜哥、小宜、三宜，孙女适清河张氏，次孙女住，殷＊尽力，以崇葬事。刺用乾符六年八月十五日，宜於府城东北约三里平原，启举翁婆，同时安厝。後恐山河改易，地是人非，故刊贞石，记其岁月。词曰：
呜呼痛苦，礼仪安厝，白玉沉泥，无由再睹。黄金永茂，千秋万古。
（录自《隋唐五代墓志汇编》山西卷第一册）
№乾符０２６
【盖】
大唐故凉王墓志之铭
【志文】
唐故凉王墓志铭并序翰林学士朝议郎守中书舍人柱国赐紫金鱼袋臣裴澈奉敕撰翰林待诏朝议郎行虔州雩都县主簿柱国臣姜仁表奉敕书翰林待诏朝议郎守都水监丞上柱国臣董环奉敕篆盖乾符六年秋七月，皇帝闻凉王薨，钟友于之念，悲轸宸衷，诏辍朝三日。即日　有司奏襄事之期，命翰林学士臣斐澈撰刻石之铭。王讳亻廷，宣宗皇帝之孙，懿宗皇帝第三子。母曰雷氏，皇朝以天下一家，四海无事，罢周召藩垣之制，故储王但建号列国，不离朱邸，得以尽雍睦诚之道。皇帝以训严在躬，慈爱抚下，诱善则百行毕举，痊疾则五药无道。遂致翼翼亻先亻先，俱为令德，是知寿夭乃其数焉。粤以乾符五年六月十二日薨，享年一十有四，明年八月廿七日葬于万年县崇道乡西赵村，礼也。至于笳箫服马之备，务从优异。而宫禁相视不宣之欢，加之以懿范清躅，微臣不得一一预闻，奉诏铭叙，庶无愧词。铭曰：
皇图烈烈，峻趾崇基，封建子弟，翼卫京师。粤有成德，懿兹启国，土宇既开，典是则。诞敷神粹，孝友天至，性实生知，迹无月异。受数有终，播美无穷，刻於贞石，永永昭融。
（录自《隋唐五代墓志汇编》陕西卷第四册）
№乾符０２７
【盖】
失。
【志文】
唐故灵台司辰官高公妻颍川陈氏夫人墓志铭并序朝议郎试太常寺协律郎焦撰并书夫坤柔表德，功容作配，竹帛垂耀，乡里传芳，世有之矣，见夫人焉。夫人姓陈，其先颍川人也。曾祖讳，祖讳，父讳子明，皆名芳当代，位显昔时，博阀阅之门轩，绍缨簪之班秩。夫人雍和秀丽，淑美风姿，门锺积善，卜於良姻。
才及笄字，适於高公，四十余载，相室齐眉。洎丧所天，昼哭知礼，妇道克著，母仪有训。岂期忽从微恙，遂至弥留，二竖既居，胡香莫反。以乾符六年四月二十日终於京兆醴泉里从夫之私第，享年六十有三。有子四人：长曰宗古，五坊外巡使、银青光禄大夫、检校太子宾客、兼监察御史。始翔霄汉，俄悲夜台。次曰宗，五坊使押衙、兼监察御史。次曰宗晦，东上阁门使押衙。次曰宗敏，前桂州卢龙军散兵马使、银青光禄大夫、检校太子宾客、充讨击使。皆负才抱德，仁孝怀忠。有女四人寻皆即世。有女孙二人：长适侯氏，次适王氏，悲而早逝。有男孙四人：长曰欢郎，次曰小欢，次曰贵郎，幼曰胡儿。即以其年八月二十七日葬于京兆府长安县龙首乡祁村公之茔，礼也。嗣子等过哀毁瘠，泣血绝浆，称家有无，礼及远日。奉命叙述，不尽徽猷，直书其文。遂为铭曰：
德齐妇道，风显母仪，闺门共仰，淑质传之。归於盛族，播於光阴，兰枯秋迳，蕙折香林。垅树不春，风悲露涕，明月长新，夜台永闭。
强审刻字（录自《隋唐五代墓志汇编》陕西卷第四册）
№乾符０２８
【盖】
程公墓志
【志文】
大唐故广平郡程公成夫人袷墓志铭并序□古系自轩辕皇帝之後，姓氏而兴，贵族累迁，□周继代，□□□佐程将军之後胤，从氏焉。遂因任官而寓魏州元城县人也。高祖讳钅弋，曾祖讳，皇考讳采。公讳谊，立身恭恪，信行超铭，美楷典籍，德迈千古。公乃皇考长子。夙雍礼乐，时禀英贤，名推郡邑，作乡闾之亲则。何期石火难保，木耸双□。寝疾乃弱，经□不瘳，和灵莫效，掩归长夜。岂谓荆山瘗玉，洛水沈珠，亲妇亏稚□□规，朋友失沧陆之德。享年有七。於夫人卅五载先终。夫人成氏，□□御□合姬姜，温冫青之道，无亏晨夕。忽□累瘵，□□天生，不幸□苍，俱沉逝水。
年七十有八，乾符年六月五日终于私第。有嗣子二人：季和、季子；女有四人：
适于他族。有夫君号天泣血，叩地绝浆，惨怆人怀，悲伤颜色，□□□礼虔奉□仪，以备安厝。卜兆有□，爰修□礼，去乾符六年岁次己亥十月壬巳朔十四日庚午葬于金□□孙村□卉疃西北一里先世茔。恐后年代桑田变改，刊此贞石，遂勒铭文为记。其词曰：
天地□复，寒暑变移，日月无准，生死何期？魄魂冥寞，内分□□，月移坟影，露滴松枝。泉门永闭，□□长辞，子祭孙奠，兴废无时。
（录自《隋唐五代墓志汇编》河北卷第一册）
№乾符０２９
【盖】
失。
【志文】
大唐河中观察支使试秘书省校书郎孙揆季妹墓志铭吾季妹讳持一，咸通壬午岁生於武当郡，乾符己亥岁秋九月甲午殁於河中府兴道里之官舍，以其年闰十月庚子归葬於河南府河南县杜翟村，附先兆，礼也。
＊石刻铭之墓。长兄茹其悲，落Д於地，为之词而不文云：□吾氏世系冠冕，辉焯图谍，可得以略。曾大父□宣州刺史，食邑晋阳，赠刑部尚书；大父□，工部尚书致仕，食邑乐安，赠太尉；皇考□，历中书舍人、御史中丞，赠吏部侍郎；皇妣陇西李氏县君夫人。呜呼吾妹！髫龀失怙恃，衔恤被创钜之痛，哀慕终身之忧，敬以戴上，爱以睦亲，仁浃傅婢，礼顺伯仲。弱而敏悟，通何论、毛郑诗；诸箴史赋咏，未尝辍诵於□；嘉言令容，克备四德。方徵吉士，以修降阶室之仪，呜呼！遘厉支膈，沦及膏盲，衾□爰施，攒涂遽及。吁！柔淑惠孝，於殇天，而不与年，神何以疵而报施之昧欤！洪苍茫，叩之无所。从□相国清河公镇蒲军，羯虏警於边，戎幕萦於务，外械其迹，内糜其心，不得视＊棺入於土，天乎！仲兄拙，襄事於东周，铭曰：
弱而柔，长而仁，郁华，丽阳春。严霜被，淑质零，厚沈沈，高冥冥，理难评，冤无徵。邙之岗，泉之垌，亿万祀，惟神宁。
（录自《隋唐五代墓志汇编》河南卷第一册）
№乾符０３０
【盖】
大唐故白府君墓志铭
【志文】
唐故白府君墓志铭并序府君讳敬宗，字子肃，其先太原人也。颛顼帝之后。帝之裔孙曰起。起为秦将，封武安君，有功于秦，与立祠。将军二十代孙府君七代祖建，齐中书令、赠司空，有功于齐。诏赐庄宅二所，在同州韩城县临汾乡紫贝里。府君所居者是也。
高祖温，不仕；曾若镛，唐朝散大夫、秘书郎；祖季论，坊州宣君县令；父公济，不仕。叔伯等尽皆进士出身，累登科第，名显于四夷，位达于一品。故不书耳。
府君不仕，立性谦恭，蕴仁竖德，叶浮荣而处丘园，玩诗书以安韩国。上天不，忽降祸钟。享年三十九，会昌六年八月二十日终于私第。先夫人吴兴姚氏；娶陇西李氏夫人。亭亭素质，共桃李而争妍；淑淑容仪，喻芙蓉而窈窕。大夜忽侵，奄从逝水。享年六十一，咸通十四年十月二十一日龟终。有子二人：长曰知让，前同州卫推。幼曰知礼，故同州防御散将。享年二十三，归葬於先茔也。一女适太原王景复。府君与夫人至乾符六午十一月十七日合葬於先茔之右。嗣子知让号啕泣血，命笔志行。终用刊克，永记於泉。铭曰：
寂寂古原，萧萧墓田。魂归旷野，魄驻冥间。子孙昌炽，台鼎相传。长岗克胜，千千万年。
（录自《考古与文物》一九九八年第四期）
№乾符０３１
【盖】
茹府君墓志铭
【志文】
（上泐）亲事兵马使充使宅将副将长沙茹府君墓志铭并序乡贡进士路宾辞撰□□先著姓於後魏，胤绪叶分於诸夏，今为燕都人也。祖讳主□□□莫比，妙略难俦，积功授节度堂前兵马使。烈考讳公弁，行高□□，才逸艺殊，委质中枢之衙，名累授於嘉职。府君讳弘庆，雅量宏□□，规自远，轻财厚义，节用谨身，诚信接於朋侪，纯孝资於屺岵。初中□□□，权重北门，乃选其能，擢居牙爪，趋进合礼，门屏生风。旋迁内衙虞□。芳名难驻，令望孤驰，转亲事副将，充使宅将副将。部伍禀其严肃，□□委以恭勤。惜哉！寿与才违，才逾知命。乾符五年秋季月下旬五日，卒於□□通肆坊私第，享年五十二。夫人苍梧郡翟氏，性彰婉娩，德备柔明，□□□家，立中馈之令范；孝敬奉上，表妇道之端仪。叹贞松以早□，□□无托；嗟素琴以先坠，瑶瑟何依？有子长曰令思，名隶绫坊军将，□□从咸能修己，礼赡趋庭，泣血毁容，情深罔极。内子适随使节度押衙、光禄大夫、检校国子祭酒、兼殿中侍御史、上柱国黄公曰敬中，抱□□□，玉质冰姿，名重金台，官参宪署。嗣子等哀号卜兆，以乾符七年岁在庚子正月乙卯朔七日辛西奉迁府君於幽都县刘□□，礼也。宾辞属知旧托词，敢编实录。铭曰：
□□後魏，氏族出焉，怡怡胤绪，叶布於燕。爰及祖□，□□□贤，代传劳效，忠恳克全。府君承袭，夙蕴奇□，□□□名，干公立事。尤繁，俱沾抚字，知命才□，□□□坠。哀哀令子，卜兆新茔，郊原素帐，岐路□□。□□□晚，寂寂佳城，刻石彰美，万□□□。
（录自《隋唐五代墓志汇编》北京卷第二册）

●广明
№广明００１
【盖】
失。
【志文】
唐故银青光禄大夫检校太子宾客使持节宁州诸军事守宁州刺史兼御史中丞充淮南军防御□□兵马使上柱国颍川郡陈府君墓志铭并序外甥乡贡进士杜朋撰陈氏郡望颍川，其来甚远尔。俊家於上谷，乃为一郡之令族。洎自普宁王迄至今日。勋阀相继，不绝，至于升坛仗钺，剖竹分符，或雁行联翩於盛时，绩效各彰於列土。累世已去，盛业崇庸，焕然著於简册，固不能备载也。公讳讽，字匡克。高祖璋，皇任平州司马。曾祖忄宣，皇任易州刺史、赠工部尚书。祖邕，皇任涿州刺史、赠工部尚书。父君仪，皇任延州刺史、检校左散骑常侍、御史大夫、右龙武大将军。仲父君弈，皇任凤翔节度使。次曰君赏，皇任易定节度使。
季父君从，皇任振武节度使。曰君实，皇任黔南观察使。皆显扬以致君，尽忠贞而许□国。公一子出身，释褐授洪州建昌尉，次授三皇五帝庙丞。值禁旅搜俊访能，简求良器，唯技特而识远者即兹选。公系练武经，少得妙於球击。方属右广阅艺之秋，公果膺其搜罗。乃曰：我尝慕蔺而帝颜不欲，徒劳州县。昔班定远万里之志，吾将践之。虽列职亲军，长面攵睿圣，又累官兼左监门卫长史、威王友、巍王府谘议参军。历效既久，精粹属闻，性坚直而不回，心奉公而难夺。时护广军容薛公好为人则，立公立事，好劲操则食蘖饮冰。遂委以功德巡务，俾今淄黄安肃，真伪区分，成绩既多，渐达广耳。广乃佥属，酬以重难。乃转外巡务。
务当浩攘，事繁且剧。虽欲究其蠹弊，孰可辨其奸讹。公授务之後，宵不寝而昼忘食，唯志其职业耳。公果以贞慎防其闲，洁白清其吏，讦直却其势，严令戢其奸。令行半岁，功遽彰矣。赏官鄂王府司马，宪兼中司。时属宁州淮南戍不理，遂奏公葺而抚之。到戍之初，正遇荒歉，馈辇失次，士卒栖迟，相视者沟壑，其虞乎戌管营田，尤所病也。公洎以惠化安乎众，温煦及乎物。拔己俸以济吉凶，出己禄以活羸悴，合方药以饵危困，折券牍以蠲逋悬，励戈以遏狂虏，设网罟以罗奸回。未一岁而课著殊行。营伍无噢咻之声，道路溢讴歌之美。恩加左骁卫将军，上广王公，始抚师旅，知其善续，擢用字人，意开奖以列侯，必期异政，是由特奏兼宁州刺史。方欲布六条之化求其瘼；伫五之咏著其能。夙志末伸，大期俄追，享年五十一，不幸以乾符六年十一月五日寝疾，殁於泥阳之官舍。公无嗣，有女一人，适广王府司马、御史大夫、邵阳秦骥。公兄弟六人：长兄曰计，州洛交尉；次曰播，皇不仕；曰调，宥州刺史；曰谂，使下侍御史。弟曰诫，安北部护长史；曰＊，定州安喜尉。公皆以雍和肥其家，恭信交其友，内外器重，众所闻之。公早娶乐安任氏，即右龙武大将军傅礼之女，懿范可矩，淑行有闻。
先公永逝於世，犹子承彦，年虽髫龀，干惠难伦，行实由中，泣而启护。广明首年二月一日启引归京兆府长安县义阳乡邓村，卜用其月十二日丙申於允夫人之茔也。呜呼！白日空颓，逝川不返，唯留馨德，播在寰嬴。明友失荫覆，偏沐温濡。礼虽限於渭阳，恩实同於周鉴。顾己芜累，谬践名场，惭无靡丽之词，唯志实而已。其铭曰：
太华峻拔兮镇压金方，公孕其秀兮出辅我唐。赫赫勋庸兮代不可双，公始嗣之兮天不福其长。骅骝志在千里兮势讵可当，鹏翅将搏九万兮时厄其翔。一佩鱼符兮政馥馨香，郡人相庆兮重得龚黄。时不与兮寿有其疆，既厄塞於厚夜兮沦於他乡。指秦国南兮土有连岗，已矣已矣兮封兹若堂。洒袂为铭兮孰免咨伤。
将仕郎前守楚州盯眙县丞戴充符书玉册官尹钅术刻字（录自《隋唐五代墓志汇骗》陕西卷第四册）　
№广明００２
【盖】
唐故博陵崔府君墓志并序
【志文】
唐故博陵崔府君墓志并序从叔前湖州参军次为撰君讳贻孙，字择之，其先炎帝之胤嗣，相系卅八世矣。曾祖浩，皇御史中丞；祖温望，皇广南官；父澈，皇长林主簿；娶清河张憬之女。首尾三年。长林先不禄，有孕一女，非张氏出矣。府君年廿有二，因草贼黄巢广明岁七月但经此，被浮掳出了乌江，遭罹其祸。哀哉！少壮之岁，未展平生。痛哉！其命乎？以其年焚烧赤尽，人未归焉，权厝荒野。以当年十一月廿七日葬於和州历阳县招义乡之源，礼也。遂命略记其铭曰：
哀哉少壮，年才弱冠。未展平生，遭逢其乱。痛哉昔哉，命之离逭。亲友咸哀，血属肠断。葬归北原，松风是伴。
　广明元十一朋廿七日隽（录自《考古》一九八九年第八期）
№广明００３
【盖】
失。
【志文】
唐故赵府君墓志铭并序夫日月晦瞑，□天地而变，盛衰人世，洎乎叹哉！君之宗祖，其先天水郡人也，或因官随任，隐志丘园；或派散殊方，散历天下，遂为南阳如襄门县人也。
序曰：祖讳白粲，先曾入道，久隐蓬莱，食药登仙，怡情乐道，性本淳直，量且仁宽，儒风不坠。道释英姿，仁伦之中，谁不□仰。不意梦中寝疾，享年八十有五，以大中四年十二月四终於私第。婆婆昌黎韩氏，陈诫习礼成规，行比春兰，操芳秋菊，岂期玉霜无验，年限有期，享年七十有二，以大和五年十二月日寝疾而终。君讳き，识达古今，间生仁德，英英神从，州县有闻，兄谅皆□，高尚不仕。一言重义，千载契交，里巷推贤，孤标绝伴。岂谓金石将变，松柏贞摧，言笑之间，掩然长往，享年七十有一，以咸通五年十月廿八日终於私第。夫人扶风郡马氏，淑质自天，礼仪夙著，三从克备，四德无亏。何期不尽德年，早归长夜，享年八十有四，以广明元年十一月廿二日终於私室。嗣于丰政、丰元、幼男泰丰，习父之宗，累事子男，兄充行守。功勤清慎，孝直成家。新妇等血□容ヮ，泣血绝浆，恸哭灵前，感瘙殇邻里。嗣子丰政兄弟等、孙男从谨、从璋、从实、从贵、从义，遂拾金帛，罄汤家资，上答劬劳之恩，□崇迁葬，以广明二年岁次辛丑正月庚戌朔廿四日癸酉，先祖茔在积善赵＊黄城二里，近亡考妣卜兆於襄垣西北三里平原之礼也。丰政兄弟等并□摧擗踊，□尽哀号，扣地绝浆，昊天罔极。
复恐年代逾远，桑海变移，遂俯就吉晨，卜其宅兆，合茔域。其地东望贤神，接陇山之永镇；西临襄□□□长□，北瞻□水以湍流，西南甘泉之大路，呜呼哀哉！魂归夜台，＊石纪美，以俟将来。乃为词曰：
伟哉赵君，忠孝高勋，神姿岳渍，气像乾坤。其二：右白虎兮缘山，左青龙兮入泉，後高岗兮兀，前浅水兮潺。其三：惟君门兮祖考，惟琴瑟兮偕老，嗣子兆兮坟茔，万古标兮孝道。
（录自《隋唐五代墓志汇编》山西卷第一册）
№广明００４
【盖】
失。
【志文】
唐故陈郡袁府君及夫人田氏墓志铭记府君讳寅，广明贰年正月拾捌日□疾不救，薨於贝州清河静虑之私第。夫人京兆田氏，以当年贰月拾参日身亡。有子叁人：长曰□尚，次曰戟郎，季子育郎；长女壹□□□拾壹。用广明贰年岁次辛丑二月己卯朔拾捌日丙申，葬於清阳县临川坊之权茔。後虑却归本阙，故刊斯石，用章后识。
镌石匠任迁（录自《隋唐五代墓志汇编》河北卷第一册）
№广明００５
【盖】
有，失记。
【志文】
唐故北海郡傅府君墓志铭处士路宗尧撰夫人李氏，以广明二年六月十一日终，以其年八月二日合於府君之茔。昔日殷王梦得贤相以辅其国，厥後子孙，延嗣不绝，灵源茂族，其来远矣，府君即其支派，世居北海郡，因为族望焉。皇祖讳诠，取天易之泉，不仕王侯。列考讳剔，稽孔圣之言，隐居求志。府君讳存，性惟素，意必静专，不累於时，无伤其物，轻财重义，安处无虞，贸迁必在於化居，临事常思於苟得，岂谓三焦失序，六腑乖宜。遘疾逾年，渐至增拯，良药无效，名医曰瘳，奄弃明时，忽归玄夜。
以咸通元年十二月十九日，终於祯实里之私第，形於天地六十甲子矣。绝之後附身附棺者，必皆诚信。夫人李氏，早傅令德，夙蕴闺仪，克正家风，恤下均育，自丧君子，哀动殊常，叹龙剑之一沉，嗟凤梧之半落。嗣子二人，长曰师贞，次曰师位，并遵於孝行，习礼通诗，毁瘠不容，殆将灭性。令女一人，皆妍姿丽质，在室方笄，哭踊无时，期昏不绝，乃图书就吉，日月取时，须准礼文，以定迁厝。
即以二年春孟月廿有一日，柩车，赴于县之西宜陵乡白露村古原而窆焉。
取其仪也。至于＊灵之具，鱼■之用，歌陈薤露，酒奠榴花，荐羞必尽其时，祖祭率由于礼，恐桑田变为涨海，松柏摧为拆薪，志以斯文，用刊贞石。铭曰：高人在兮邑里称贤；高人殁兮门庭＊然。吉土兮子孙庆延，保坟垄兮斗牛在天。
（泰州博物馆藏石据拓本录文）

●中和
№中和００１
【盖】
　失。
【志文】
青故夫人陇西李氏墓铭夫人陇西李氏，盖伯阳之后也，可谓淑女，以配君子焉。夫人不幸於咸通十百年七月十一日□於私第，亨年八十。有令子二人□□□弃，不幸早亡。有孙子二人：长曰武，少曰立，年方冠岁，才习礼仪，从戎□□於同华之间，为狂寇□□於彼□听亲眷，罔不伤怀。夫人之仲子曰□亮，今以竭力，备於葬事，以中和二年三月卅日□窆於尧山县西北五里，＊卜兆之礼也。窀穸之事，追念平生，刻石编记，词曰：
长怀令轨，谁人比肩，克心遐寿，空惊下泉，子孙沦没兮伤悲少年。记。
（录自《隋唐五代墓志汇编》河北卷第一册）
№中和００２
【盖】
失。
【志文】
唐故扶风郡马府君合墓志铭并序人天□，五常之所教。□君奉扶风郡人也。始祖□稷之苗□。集贤院学士後定。高祖讳期；祖讳超；考讳公亮。高尚其士，守志丘圆，居家洽洽，布台义於先东西斋，奈何寒暑变移，奄哀而归，享年七十有二，以乾符二年九月一日私第终於。妣王氏夫人，六幸尤著，琴瑟合议，钦祥高道，克被四德。何图福□灾□，奄泉而归。以广明元年三月十五日不幸终于，享年七十有二。有子三人；长曰从武，一日使差赴魏博行营，不幸阵亡，兆安厝招魂同赴先茔而殡；次曰从审；次曰□宝；有女二人：长女十一娘，娉当村封氏为亲；次女十四娘，适於清源县沁城乡大□村韩氏为亲。孤子等丞父严训，孝敬□身，遭此荼毒，哀衰志孝，泣血绝浆，□以中和二年十月十五日卜兆，奉丧启殡於怀州河内县孝悌赵村里□西一里之原，安厝宅兆。孤子等与乡党朋友、内外因族，华显送终。左临怀覃之城，右听王屋名山，前临□河之北，后倚太行之南。地平怛怛，松竹青青，穴一铭，万古如之。
（录自《隋唐五代墓志汇编》河南卷第一册）
№中和００３
【盖】
　张君之志
【志文】
唐故张府君墓志铭府君讳免，字公免，其先清河人也。姓裔黄帝，冠盖司徒，爰至安昌侯，历及燕公之代，并轩冕无替矣。皇祖讳支环，幼从戎旅，职效辕门，赡孙吴兵机，搏调弓矢，其乎风川不顺，水落沙场，魂销白刃之前，骼腐黄麈之野。夫人石氏，崇茔已列，松椟成行，铭志具彰，遂略而不叙。府君少驰英武，卓效成功，忄詹棱威之节，以佐元戎；慎奉橘之勤，就无方之孝，言非宿诺，行即温恭，可谓寿固南山，福齐昆玉。奈何福捐祸遘，风烛俄临，即以乾符六年四月十一日遇疾，终於家，享年六十四。呜呼哀哉！夫人唐氏，其先西河人也。令问令望，淑质淑姿，袭华以训闺庭，秉关雎用匡君子。可谓祟修妇礼，蠲洁母仪，峻节寒楸，寿齐金石。其谓修有长短，没有后先，つ木未摧，女萝先斯，即以乾符二年十二月廿八日遇疾於家，先君而卒。权殡於先茔，礼也。呜呼哀哉！嗣子三人：长曰方简，次曰方立，次曰方益，在军，并可扬名后世，显亲枝之令名。辕门者克慎厥忠，居家者克和厥孝。新妇郭氏、韩氏，邕邕雅望，无坠针楼，习班孟之三从，规大家之四德。孙男二人：长曰大兴，次曰小兴，才成童舞，可以傅习亲师，有颜闵之才，有过庭之惠。嗣子方简等，缅劬劳之报，痛罔极之怀，爰□周里之仪，宗仲尼之礼训，遗令薄葬，务取随时。即以中和三年龙集癸卯二月戊戌朔廿九日丙寅，合於铜县北一里先人之茔，礼也。尚恐世移陵陆，海变桑田，刊石琢文，用纪永年之事。铭曰：
嗟嗟府君，志劲自天，道在成信，行直怀弦。嗣子哀哀，罔极难说，绝曾子浆，泣高柴血。青冈南与，＊覆崇坟，讠巽论先德，琢石镌文。
（录自《隋唐五代墓志汇编》山西卷第一册）
№中和００４
【盖】
　失。
【志文】
唐故幽州节度押衙遥摄檀州刺史知雄武军营田等事兼御史中丞耿公墓志铭并序前易州军事衙推试大理司直庐希逸撰乾坤覆载，无偏巨细之元；简册旌编，褒纪英贤之誉。况夫仅有奇哲，踵滋古风，身殁名垂，其由耿氏乎！夫人王氏，以中和四年九月八日终於家，以其年十月廿二日葬於公坟，礼也。府君讳宗倚，字绍中，钜鹿人也。其先颛顼之胤，赵氏分派，造父十二叶孙赵夙为晋献公戎御，灭魏霍耿，遂封耿邑，因其命氏。
曾祖讳俊，守永清高阳县丞。祖讳造，Т迹烟岚，抱高节而不仕。皇父讳君用，字邦本，幽州节度押衙、知雄武军营田等事，历任八军皆遍。顷如也，机仪永以师资峻特，罕能俦匹，门傅清白，代列轩裾，茂绩惟嘉，为后来之轨式，清规迥拔，韪仕流之襟袖哉！夫人咸阳秦氏，府君气锺河岳，业擅经纶，沉深包七纵之谋，廓落负九霄之志。雄材杰出，雅量不群，汪汪怀万顷之陂，謇謇励岁寒之节。
财无苟得，名不亻幸求。选任和门，颇著孙吴之绩；荐临近列，无惭管晏之机。
起家庐龙镇将虞候，旋转充副将军头等，莫不名光忠毅，器止方圆，踊身而鲲跃洪湍，逸步而鹏搏碧汉。乃以昭彰德誉，旋复播迁，转监城大将，又迁随使兵马使，又转随使押衙，并管器仗官将，奏授御史中丞。其於建拔功业，靡能喻述。
又迁节度押衙充檀州涿州团练使，谦光牧德，机柄济时，五贼得萌兆之前，六奇在掌握之内。又依前节度押衙，遥摄檀州刺史，知雄武军事。顷以北隔多事，云朔兴戈，虏族乌集，侵掠疆场，廉使忧其伤陷，乃选良材，遂命我公而为＊遏。
况久驰英锐，早列盛名，渠帅闻之伏膺，藩垣赖之无虑。可为仰挫豪暴，安拯颠□，瞻之仰之，莫能胜纪。呜呼！未尽筹度，寝疾弥留，名医不疗，景命将至，如何灵祗，歼我吉士，行云颉颃，闻者感凄。以广明二年八月十七日卒於官舍，享年五十有九，历位十有其二。护哀车而权窆於本壮，其年岁次辛丑十月丙子朔廿七日壬寅，於幽都县界保人乡樊村原里附侧先茔而属葬也。夫人琅琊王氏，家代名讳，并不繁叙。嗣子二人：长曰方远，庐龙节度驱使官。次曰方偃。女四人：
长适节度要籍太原郭聿，颇有名望，不亻幸早世。次适摄本州勾官扶风马源，公器济时，清名立己，骞搏在即，迁陟匪遥。两人幼而在室。嗣子方远，修身强学，足继弓裘，衔哀茹骨，愿昭先烈。希逸才非炙果，名忝修辞，诚请纪铭，促惭疏矩，其词曰：
邈矣祖代，今古弥芳，系自有晋，光载皇唐。猗＊府君，望郁岩廓，目睇毫末，志列秋霜。功丰玉帐，名驰金阙，唐滋十在，汉後三杰。年代虽殊，机略不别，有武有文，乃忠乃烈。噫乎！皇穹何二，寒暑不周，凋落兰慧，固矣松楸。
厥有斯人，身识名留，马鬣既启，鱼轩是幽。萧萧原野白杨风，年年声感路人愁。
摄幽州安次县丞王正安书巍巍耿公，器业难同，明书秋月，惠等春风。汉中以神武昌嗣，唐朝以名儒继宗。猗欤猗欤！英雄先去，遗德无穷。
从侄庭芳赞（录自《隋唐五代墓汇编》北京卷第二册）
№中和００５
【盖】
失。
【志文】
唐故成德军节度使□务专当官赵府君墓志铭并序乡贡进士李不群述府君讳公亮，其先天水郡人也。祖讳，高道不仕。考讳淑珍，高道不仕。
府君即公之令子也。□公以□术精邃，才器高深，幼攻左氏之书，长擅右军之笔。
高低谈美，遐迩称贤。果於盛时，委司鸿务。公以韬光晦迹，不乐荣名，职未称身，遽锺疾疹，以中和四年六月十八日设於常山之私第，春秋四十有三。於戏！稹善馀庆，始验无徵；何真穹苍，丧我贤哲！夫人彭城刘氏，闺礼索闻，姆仪夙茂，言成规诫，德合幽柔，清范淑声，自中徂外。虽陶亲截，孟母择邻，以古方今，其将无鬼。所冀仁唯享寿，德可延芳。夫人嗣子二人，长曰弘裕，次男三王；有女一人，十一娘子。并以承训无违，劳谦有誊，幼闻诗礼，不杂风尘。
主上知其洁廉，署充长府之用。自丁家祸，不出户庭，三日绝浆，杖而能起。虽生事之礼已备，而送终之仪未毕，乃焚香启龟，三兆习吉，以中和五年三月六日，迁神於镇府真定县南常山城西约一里中山乡，於先茔之平原，卜葬礼也。虑他时田成碧海，水变苍山，故刊贞石，而为铭曰：
惟公之贤，期当半千，孝悌双美，忠贞两全。其学也博，其量也渊，仁合赋寿，寿何不延？哀哀嗣子，号诉穹天，故假金石，刊其志焉。
（录自《隋唐五代墓志汇编》河北卷第一册）

●光启
№光启００１　
【盖】
唐故河间刘府君墓铭
【志文】
大唐故河间郡刘公合墓志铭并序乡贡进士史陪述公讳仲，字孟英，伯伦公之苗商，家本乐亭，继宗百代，芝蔺袭茂，松桂傅芳。曾讳华，字宣美；志高威扌孟，好习弓裘，曾定难边，方分忧阃外，因兹竭节，累历荣班，日往月来，授幽州永安军使。祖讳谅，字简章，家唯一身，业攻三傅，精研道义，十赴礼闱，果遂前心，选得沧州平原县令。公幼习儒风，苦辛霍水，不□荣禄，慕静求闲，归旧业以栖身，寻故园而养志。日高欹枕，纵恣遨游，无是无非，怡然自适。公年六十，忽染沉瘥，枕席之间，缠绵日月，寻医问卜，祷庙祈祠，无所不为，□□□祜，上苍何事，偏降迥，逃避无门，奄终天命，享年六十有三，以中和元年于月□日□於乐亭东南故园之私第。哀哉！哲士将丧人间，似良木俄摧，珍珠忽碎。夜台冥□，□路萧条，金乌西落而易还，逝水东流而难返。夫人高都郡范氏，天姿莫比，规矩舟阝俦？三从已播於遐方，四德弥彰於众□。丝萝一结，本希百载千龄；琴瑟两同，岂料先倾早逝。有子五人：
长曰神汴，次神德、神端、神直、神福，佳声各著，孝行同彰，姜股漫共被之名，马氏□白眉之美，灵前泣血，依稀今高柴；帐裹绝浆，仿佛昔时曾子。有孙七人：
长弘表、弘制、弘太、弘交、弘俊、弘规、弘泽；新妇李氏、贯氏；女十一娘，适赵氏，次适郭氏、次适王氏、次适高氏、次适张氏、次适丁氏、次适孙氏、次适信都氏、十二娘、十九娘、十娘子、十一娘；孙女七娘子、八娘子、九娘子。
创茔於庄东北隅五百余步。南临贯水，北倚长渠，不高不低，自然其势。乃以光启二年三月廿九日而终殡焉。陪偶承邀请，岂敢相违，不揆庸虚，聊述铭序。恐山移海变，柏朽松凋，刊石勒文，纪其年代。铭曰：
凛凛刘公，间代英雄，文词莫比，识略难同。将将跻跻，肃肃雍雍，□何不，大命俄终。草含愁雾，树＊悲风，千秋万古，冥冥销空。
（录自《隋唐五代墓志汇编》河北卷第一册）

●文德
№文德００１
【盖】
失。
【志文】
唐故妫州刺史充清夷军营田等使朝散大夫检校尚书司封郎中摄御史中丞上柱国彭城刘公墓志铭并序　卢龙节度判官兼掌书记朝散大夫检校尚书兵部郎中兼御史大夫赐紫金鱼袋郑隼撰维垣四岳，唐尧有日咨之典；股肱百郡，汉宣有唯良之诏。靡不朱双︶，载七旒，以张风政，以求人瘼，□两系邦之任也。时则有若，以天爵得时誉，以人文射时利。膺击乎青佩，翰拊乎紫氛。建龟蛇之兆，则肃□县鄙，绾纪网之秩，则表率州里。载鹿毛，佩虎符，师贞我婉书，人苏我茂政。考初中终而无悔[A092]者，其□彭城公之谓欤。公讳钤，字秘之，汉中山靖王之後也。祖立，字殷衡，皇幽州节度兵马使充东北路八寨屯田都巡使。考咸宾，字制远，皇卢龙节度押衙定爱阳西镇马步都兵马使、正议大夫、检校国子祭酒兼监察御史，□则以拾青之业，得调於东掾；终则以戴之用，回翔乎北落。亦梁敬叔睨徒劳而浩叹，班仲升蜕服膺遐举，如斯而已矣。嘻！六月之程末极，三年之梦斯验。蓄泄产＊祉，咸萃於公，维河之英，维岳之灵，カ烟澄氵亭，诞为聪明。常倜傥以自负，不剌促而干誉。是壑之润，吞江纳汉，鸡斯之迅，一日千里，伊□涔□滥，伤吻弊策。余致乎深远者，恶可与同年而语哉！十五察孝廉，二十举茂才。挥谭操觚，绰有余裕，迫藩侯之命，不得与计吏偕。於是乎褫青衿，縻黄绶，乃赞中权，乃翼前军，修季智覆篑之序阶。君山人水□□□随廉，车载督府，御舄飞凫，职淮鸠。捧□书以从军，载阜以牧州，稽厥慰荐，考厥终始，由廷尉评历□下史，纡朱腰金，拖紫怀黄。莅推巡支度，三系司更，礼部司封，二十郎户丞，霜台道，大而光也。一鸡五彘，才移渤诲之风；□吏编人，已制广陵之服矣。文德元年春三月甲子，以疾辞印绶，夏四月戊辰，捐馆舍於幽州蓟县燕都坊之私第，春秋齿五十有二。翌月壬寅归葬於蓟县姚村北原之先茔，以夫人赵郡李氏焉。夫人即故涿州刺史兼御史中丞匡实之女。柔明之道，禀于师氏；[QDXD]则宜室，往则同穴。哀荣典礼，尽於斯矣。公孝友纯至，荣□绅佩，姑姊妹之孀独者十余人，甥弟侄之藐孤者百数辈，供亿惠养，罔不温足；五服之内，人无言。重然诺，轻施予，享丰□而无多藏者，唯公得之。清介严恪，勋不苟合，词学之外，该涉群艺。迄至於扬觯追鞠之技，烂鞭朽柯之作。楚人归田，魏俗之握槊，皆扪其妙极焉。前后表六掾，绾午曹，佐两军，尹五邑，辟二府，刺二郡，受诸侯奏功之赏者四，进天子命官之秩者六。大男子以儒术致身，不越吾土而能张土大夫之冠盖如此者，荣亦至矣。所不得者其寿？有子四人：长子作孚，幽州大都督府参军，次曰作、作式、作辞，咸隶进士业。凤毛皆五色之秀，麟子必六飞之骏。夫如是；则易之有余庆，诗之□□后，其在兹乎。女四人，长适故镇安军使、兼武库使、御史中丞季公匡殷，即太尉范阳王之诸父也。弟二人，仲曰钧，经略军胄曹掾；季曰，不幸早世。钧则房景先冠带，俾闻见以哀之；则王子□□琴，既操缦而往矣。诸孤以愚於公为同舍同道，且有三十年之旧，熟知厥美，号而请铭，辞曰：
玉之粹兮金之贞，曜燕室而易秦城；之飞兮麟之步，凌紫氛而驰清路。岷江始歌於廉范，荆渚忽悲於羊□。□表兮龙耳，维风兮槿□。呜呼！（录自《隋唐五代墓志汇编》北京卷第二册）
№文德００２
【盖】
大唐故郭府君墓志铭
【志文】
大唐太原郭公墓志铭并序故靖难军节度都兵马兼押衙、充丰义厢镇使、银青光禄大夫、检校左散骑常侍、左领军卫将军、守怀王府司马、使持节、潘州诸军事、潘州刺史、御史大夫、上柱国、太原郡郭公讳顺。心持气义，志立松筠，间生人中，杰出宇内。洎灾生江表，祸及关防，戈甲长驱，烽烟竞起，害延京国，＊积公卿。宫殿为寇所居，窃称伪主；士庶为绿林所害，枉煞平人。致銮辂播迁，人神怨哭。於是公愤激胸抱，志剪妖残，久畜锐谋，深藏秘略。韬钤无异於韩信，机宜有类於子房。爰施氵巽酒之霖，克致代天之业。才挥羽戟，果戮鲸鲵，清魏阙於斯须，收秦宫于顷刻。祥云润□，自满於皇州。喜氧欢声，顿洽於天步。自兹乾坤再顺，日月重明，六奇不异於陈平，七纵岂殊于葛亮，则公之勋业也。方朗大展才用，广被生灵，为大国之栋梁，作济人之舟楫。富为尚保灵龟贵寿，玄鹤遐龄。岂料二竖起于膏盲，万疾生於筋骨。韶年未促，大限俄侵，疾未逾年，奄归大夜，时年＊九岁，在戊甲八月七日壬申薨於泥阳之西丰义镇之公舍。伯讳握，皇隰州诸军事守隰州刺史、御史中丞。素闻令德，早立门风，于家有十起之恩，历官有五马之任。父讳挟，皇河东马步都虞候兼御史大夫。世传钟鼎，业嗣弓裘，身兼亚相之荣，职贵总戎之重。训兹令子，乃为池上凤毛；扇彼嘉猷，应似庭中玉树。公婚武氏，次婚王氏，次婚董氏，次婚杨氏。清贞处世，俭素成冢，仍多孝悌之风，式著温恭之礼。儿女三焉，长男合儿，次男恩哥，长女思归娘，皆博诗书，克彰争嗣，罹此迭祸，悉抱冤沉，哭恸四邻，哀深五内。亲朋乡党，尽切悲摧；闾里路行，咸增叹泣。今则龟著叶吉，逝水长流，窀穸将临，韶光渐促。以大唐文德元年岁次戊申十一月甲午朔九日壬寅葬於州新平县太谷之原。呜呼！刊石纪德，为铭曰：
秋风浩荡兮霜叶红，泾水之南兮大谷束。丹翩翩兮烟，哀声凄切兮恨莫穷。男成立兮女从夫，终夭寿兮安叹吁。生兮灭兮只如此，大夜非论贤与愚。
（录自《文博》一九九二年第五期）
№文德００３
【盖】
有唐孙府君墓志铭
【志文】
有唐孙府君墓志铭序将士郎□行房州房陵县丞柱国范保龟并书府君姓孙，讳忠晟；祖讳士荣，高阳人也。府君气枸坚贞，德含雅量，门袭清风，家傅礼让。□文之英，怀武之勇，名既推贤，人皆钦尚，可谓乡□□标准也。享年六十有一，终於新庄之所。夫人琅琅王氏，庆怀陶母之贤，尝秉择邻之政，为六姻之仪范，为九族之龟镜。有子三人：长曰用晤，次曰用章，幼曰用方，而皆孝悌，恭而能顺，为家之肥，为里之规。有其二女，皆适他门。唐文德元年，岁在戊申十一月十三日，葬於景城县宣化里北刘念村庄之西隅二百余步先茔之侧。墓南十步，枕东西之道。保龟不度，荒菲奉命，聊为铭纪，刻於片石。乃为铭曰：
昊天降□，旋归天夜，滔滔逝水，人兮如此。荀龙摧绝，庭闱永诀，既无再会之期，空悲燕山之月。
男用晤新妇韩氏　孙男敬文女录五娘子　　孙男十七（录自《隋唐五代墓志汇编》河北卷第一册）

●龙纪
№龙纪００１
【盖】
　无。
【志文】
唐故河西节度凉州左司马检校国子祭酒兼御史中丞上柱国陇西李府君墓志铭清河张球撰公讳明振，□□□□□□□□□。其先即武昭王之苗裔也。绵迹纡远，□□□列。皇祖大宾，唐赞善大夫；祖＊，兼御史中丞；父恩，任敦煌录事参军。府君之生也，龆龀岁已去童心，逮冠，颇以韬钤见重麾下。大中初，辅政辕门。经略河外，讨荡吐蕃，先登执馘，有庆忌之勇。方期分阃维城，继先人之（下阙）。
悲也。当龙纪二祀七月十六日（下阙）敦煌县漠高里，从吉兆也。夫人南（下阙）。
拜左神武统军兼司徒，赠太保（下阙）。沙州敦煌县尉曰弘愿，次将仕郎（下阙）。
简，次曰弘益；女适南阳张氏。其於□□□□□□□□□□□繁云。球故揭其大□，□防陵谷之变。铭曰：
猗欤哲人，世嗣群官；绳於佩，严而不竣。仲由化蒲，庭谓清闲，公之从官，中兴之间。提戈河右，宜宗承乾，有勋有爵，而末登坛。倏以云殁，高松麓原，陇西之志，纪於万年。
（据巴黎国民图书绾藏敦煌卷子Ｐ４６１５及Ｐ４０１０拼合录）

●大顺
№大顺００１
【盖】
　邹公墓志
【志文】
□□阳郡邹明皇氏夫人袷墓铭并序若夫天之成象，地之成形，为人□道，以道立身。□周文王先代之后胤，苏息生仁，股肱王室，以标史记，故此不书。曾祖讳赞，祖讳元，皇考讳明，惧不仕；知避世之玄机，得藏名之深术，乐道怡志，放旷不拘，为也夏土事先公弟之子也器调珠墨怀颜冉之心，以茫然莅其家，以谦巽侍於里，乡邻有谷，增无双清，□□益心，忧劳克俭，丕承实应，弘阐嘉猷，奕叶重光，本枝百世。岂谓天道辅仁，积善无庆，遘疾弥留，岁享年上於年月日寝疾於私第。夫人姓皇氏，锵锵□，□善闺彰，习女史以训家，有母仪之难及。凶衅相次，二剑□□，双鸾并□，不幸享年八十八。上年月日，俄归风烛，惟留三子，长曰文义，少亡；仲曰文佐，季曰文宗；女四娘，言於李氏。儿女等皆□孝□，号咽无时，血泪沾襟。
悲兮！备葬於大顺二年七月五日，卜兆於魏州冠氏县闻弦乡王信村。东至韩村，西至王乾村，南至尧堤，北至李河，附大营之俊，下次安堵。犹恐山河改易，陵谷迁移，子孙失绪，故刊石记名，以标不朽。乃为词曰：
浩浩逝川兮波虽流，茫茫后夜兮□□周，女罗既柘兮高枝折，人世可号兮宜□□。其嗣一。嗣子□叫兮□无极□，蓁＊土兮为坟丘萧兮成拱木，引悲风兮春覆秋。
（录自《隋唐五代墓志汇编》江苏山东卷第一册）
№大顺００２
【盖】
许公墓志
【志文】
大唐故颍川郡许府君墓志铭并序夫铭诔者，是幽隐之序录，为异代之章呈，即府君承辅相之后裔，因官随任，枝蔓流离，置别业於斯，而胤於魏州馆陶县人也。翁讳朝，考讳政，府君讳和。
府君直从筠岳，量宥江湖，道德齐肩，禄禄不仕。轨范之至，为世之规模；训勖成家，为乡邑之领袖。恭敬字仁，遐乃孰不具瞻。岂谓＊筠将变，椿柏亏龄，寿之有期，倏然风烛者乎？享年八十有七，去龙纪元年十二月二日终于私第。今有夫人吴氏，纟番守于家，节义忠贞，自乃夫丧，哀毁形容，玉筋寒灰，嗥懑难许。
有嗣子二人：长曰神通，次曰神会，皆从教诲，深达人伦，晨省在躬，闾巷怜之，孝矣！攀仰而血泪盈襟，昊天罔极难报。有女一人：八娘子，已适王氏。是以罄力崇坟，＊而备礼殡焉。遂至大顺二年辛亥岁十月十七日厝于魏州馆陶县堂道乡高固村先茔之原也。坟势南临长道，北次横沟，东瞻马固之疃，西邻漭水，虑千古之枯荣，陵谷迁移，爰命斯文刊石，彰於后裔。乃为词曰：
鄂鄂弘仁，德行嘉闻，才略推众，抱气风云。哀哉良木，俄尔沉沦，魂归东逝，肠断孤坟。
（录自《隋唐五代墓志汇编》江苏山东卷第一册）

●景福
№景福００１
【盖】
　失。
【志文】
唐郑州原武县令京兆王公墓志铭并序前原州防御推官将仕郎试秘书省校书郎强道撰□□□□□□□□先文王少子高之后也。肇自周室，分封毕郊，流芳则晋国大夫，博庆乃□□□□，□汉之始，因命氏焉。时有兰陵侯悼，即公之三十七代祖，辉华简册，焕赫图谍。□唐御宇之年，轩冕相袭盛矣。曾祖讳定，进士及第，考功郎中，知□□□谏议大夫，赠礼部尚书。祖讳仲周，进土及第，任利、明、台三州刺史，国子祭酒、□□刺史；父，任河南府密县令。有子五人：公处其长，器宇冲和，风□□□，幼彰孝悌，长乃忠纯。负理物之宏才，抱济时之盛德。
黄陂浩渺，比识重承，何偕嵇□□□，方贞直而尚远。公自唐大中中，以文章□□，乡里见推，匪□□鹄之科，传□□鸾之衤失，初任宿州临涣县主簿，三年佐理，阖境安宁，去群吏之奸回，俾□司而整□，□□令望，赫尔嘉酞。相次任泽州陵川县令，公以宽猛相济，恩威悉行，政市一同，□施百里。琴堂暇目，或调子贱之七丝；花县春时，别种渊明之五柳。声光益□，仁敦显扬矣。咸通中，迁郑州中牟县令，鲁侯旧地，郑伯遗封，虽骥足未伸，而牛刀尚屈。戴星苦节，求疾问俗，奉公罔倦於丘难，洁己俄观於去兽。至中和三年，任郑州原武县今，值陈蔡兴乒之后，属生民积弊之秋，公则以职亲人，惟德施化，逋亡者雾集，奸匿者冰销。疮痍□见其痊除，疲瘁寻闻於苏息。□□将满，□□解龟，百姓请留，表闻天聪，述公之善政，举公之茸绥，□□□赤子是忧。皇情曲轸，寻加俞允，旋□丝纶。时公两奉□□□周□律，修其五教，务以三时，上分天子之忧勤，下抚黎元之凋瘵。飞蝗□□，□凤□庭，事乃异于古今，名亦光於竹帛。方期□□，□□徵求，岂知遘以沉疴，遽归长夜。□□莫驻，薤露俄悲，以景福元年岁次壬子二月二十四日终於滑州私第，享年五十有八。夫人陇西李氏，唐故滑州节度使李讳福之犹女也。规绳娣姒，衡镜闺门，四德聿修，六姻咸顺。驰婉淑于妇苴，□□□于母仪，而逝水难追，永言东往；夕光何促，先报西沉。以光启二年二月十七日早终，春秋七十有五。夫人与公神榇，自滑州扶护至原武县旧宅权厝，至景福四年十月十七日，合葬于荥县广武乡德里广武原，先祖之茔，礼也。有男□□□□郎前守耀州富平县令兼监察御史洮。六龙擅价，三虎驰名，声华早冠于□□，□□□□于剧邑。才兼八斗，行等四科，未报劬劳，空思罔极。卜宅之兆既毕，孝终之□□□，□□□□公之才智未□，不谓修短有数，虽归冥录，不泯芳尘，道誉之掷金，功□□□□□□□□□辞，毫但愧□荒虚，刻石实惭　于藻思。尽搜浅拙，聊述□□。□□□：
□□□□，诞□英哲，伟器倜傥，盛名昭烈。□□□□，□绍家风，有宽有猛，乃清乃通。□□□□，□□蒿里，爰□翠珉，周旌佳美。　（录自《隋唐五代墓志汇编》河南卷第一册）　　
●乾宁
№乾宁００１
【盖】
失。
【志文】
唐故左领军卫翊南高府君墓志铭并叙君讳屯，宇贞简，渤海人也。肇伊石耳，缵於非罢，食邑承家，因封命氏。
曾祖贵，前齐骠骑大将军；祖仁，唐秦府车骑大将军；父休，周朝授上柱国；勋华代袭，声问雄振，烈烈王父，於赫其光。君神清气逸，恭肃能顺，倜傥之操，明从见钦。初因门资，宿卫宫禁，后以时望，擢为司市。亦犹梅公，隐迹闱肆，质剂无讼，商买骈聚。呜呼！何材茂兮运促，朝遘厉而夕亡，享年五十六，终於私第。郑乔有欢，已闻栋折襄倾；管辂所嗟，不见女嫁男娶。荡荡上帝，曷如是耶！前夫人扶风马氏，桃李春敷，□□佛理，落玄门，精掬微言，学通奥义，见止当州、开□□□。谢四目幼，才条竹马之年；虎班始分，必有成鳞之□，□□五娘，自幼如花，裙裾继室，才余总角，便归王氏之□。乾宁元年岁次甲寅十一月己未朔十二日庚午，迁葬於先茔，礼也。龙棺柳た，马＊松茔，下吊鹤於烟间，悼哀风於木□。陵移谷换，代变时迁，刊石留名，用彰无朽。其铭曰：
欲彰令范，复履方舆；忠□□□，□□不逾。黄泉先坠，万事皆虚。伤嗟夫人，身殁名□。□□□□，长埋千古，欲间苍苍，何时再睹！良□忽□，□兰□□，莘堂一别，万载永扃，圆笺此石，用□□□。
（山东省博物馆藏石，据拓本录文）
№乾宁００２
【盖】
唐王公府君宪墓铭记
【志文】
唐太原王公夫人杜氏合墓志铭并序高祖讳严，曾讳纟舀，皇考讳亻甫。公躬讳宪，太原人也。因官逐任，届魏州朝城县武阳乡杜婆村，寓居五世，王右军羲、献之苗裔。王公享龄七十有四，代族令门，气迂高峻，名闻郡邑，遐迩有声。夫人杜氏，行＊有七。笄年疋偶，幼善组训，只奉舅姑，内无败节。何期寝疾忽乖，难留风烛，爰至乾宁元午四月廿五日命谢於蒿里，後至来年岁在乙卯三月戊午朔三日庚申，合于杜婆村北一百步，西去长道七十步平原新茔礼葬。有嗣子一人，名行堪；女十六娘，早适陆氏；次女廿一娘，娉於陈氏。儿女号天叩地，贯割五情，思罔极之深恩，裂肺肝为血泪。恐後山陵海变，无以为凭，乃刊石为铭，式彰不朽。乃为词曰：
谦谦君子能自勖，可惜沉埋楚山玉。送别哀哀入九原，安向荒□陇头哭。
（录自《隋唐五代墓志汇编》）江苏山东卷第一册）
№乾宁００３
【盖】
故博陵崔府君墓志铭
【志文】
唐故刑部尚书崔公府君墓志并序朝散大夫守御史中丞上柱国阳紫金鱼袋狄归昌撰夫往来之山，乔松所集，广都之野，威凤攸居，积石之产者瑶林，旋星之应者朱草。是知水澈必由乎流远，气和盖自於春舒。允矣哲人，克生茂族。公讳凝，字得之，博陵人也。百氏之中，首推四姓，四姓之内，独冠三宗。曾祖涔，皇任秘书郎。祖讳郧，皇任徐泗等州观察判官、监察御史、赠吏部郎中。皇考寿，皇任汝州防御使、大夫、累赠司徒。皇妣京兆聿氏，赵国太夫人。先大夫清风袭古，洁操标时，主端世之贞规，揭振俗之雅裁，积兹懿美，留迁后昆。公□岳降神，自天生德，丕承峻趾，克绍清风。幼学以孝悌著称，弱冠以器识知名，实为国华，遂从乡荐。咸通六年一上升第於故相国李公蔚之下。故相国崔公延昭镇河阳，署节度推官，授校书郎，转协律郎，领河东支使，改留守判官，俄充＊巡，移计推，皆赴崔公之嘉招，随府而莅职也。未几故相国刘公邺奏以蓝田县尉置弘文馆，不月除右拾遗、内供奉，迁殿中侍御史，转刑部员外，拜起居舍人，除司动员外兼侍御史知推事。中谢日，延英面赐朱衣象版。久之，洎罢铁冠，故相国豆卢公彖请以本官允史馆修撰，复转吏部员外郎。故相国郑公从谠奏兼延资判官。既而大盗移国，属车蒙尘，俄除洛阳宰，不之任。归昌与公携手崎岖，裹足奔问。建不拔之论，岂以家为；持无隐之识，备闻身许。未达行在，除考功员外郎。故太尉韦公昭度奏充集贤殿直学士。鸣皋之态出群，□升之姿难遏。迁祠部郎中，知制诰。未周月，拜中书舍人，面赐金紫，即以本官充翰林学士，仍转户部侍郎，知制诰。前充职时，相国萧庶人悍愎怙权，忍虐多忌，恶公之推诚异己，虑公以守正得君。竟困铄金，遂成抵玉。左迁秘书监。由是物论喧然，人情是属。
遂再升翰苑，复兼版图，将命以释於怀疑，于役夙期於廨监。仗明诚以入不测，但倚神全；保大节而陷危机，甘临死所。触藩罔决，脱辐逾时。及间道高翔，潜身远引，自免虎须几难，靡劳雁足之书，朝廷闻之，慰悦良极，徵拜吏部侍郎。
公以幸出危□，愿栖幽泉，不恃赴阙，且欲闭关，值先帝登遐，今上御历，惟公素履，久置宸襟。复以吏部侍郎徵入，迁刑部尚书，判户部事。定三典之轻重，辩九土之耗登，屡改檀榆，弥彰功绪。仍兼判吏部三铨选事，奉太庙使，改户部尚书，依前判户部，修奉不移。岁久，迁御史大夫，补已往之勤，实大用之渐，克负岩廊之望，徒怀燮赞之工。复转刑部尚书兼知贡举。公心目自任，请谒无阶。
致不当之言，上达□旒；成中寝之事，半斥生徒。公坐是左迁为合州刺史。沉忧内结，美疹潜增，贾谊怀忠，凄凉末路；桓谭失志，已矣乎生。以乾宁二年八月廿五日薨於郡舍，享年五十有八。以来年八月十八日窆於河南府偃师县亳邑乡土娄管姜村，於先茔，礼也。公婚陇西李氏，有子二人。长曰祥，孝谨滋中，词华发外，方从贡籍，奄谢韶年。次曰泌，勤直静专，依仁游艺，蔚为良器，以绍德风。公之兄工部侍郎洁，埙篪合雅，棣萼联跗，同黜胤之双高，类溉洽之并秀。月夫语嵩衡之峻，非培填之能知；论江海之深，岂污潢之所测。附棺纪德，刻石铭功，宜假雄词，传陈□盛业。以归昌早亲季孟，幸比金兰，遂将不朽之文，在匪才之笔。前依松茂，谅柏松以为荣；今睹芝焚，顾蕙叹而何寄。莫辞见命，亦责达情，徒欲铺舒，终惭漏略。其铭曰：
昴尾之精，嵩华之灵，膺斯则降，为世而生。福草金浆，瑞芝琼实，偶圣则见，因时而出。公之之行，公之识□，公之履历，公之问望。敦厚诚明，介素身亮，睿旨深隆，舆情早萦。□辅之重，入相之资，儿孤羡器，终爽贞期。再陟司寇，仍持礼闱，推公自任，浮论攸非。佞物与专，当仁被责，曳梦退飞，剖符遐谪。心地凄凉，情田怵迫，罔值秦医，俄成岱客。呜呼哀哉！圣情开悟，官复秋卿，永矣厥终，克保家声。兄蒇事，故友刊铭，意虽重复，辞愧丁宁。烟开新垅，风引悬旌，但悲仁远，空流德馨。呜呼哀哉！侄男将仕郎前国子大学博士腾奉严命书并篆盖镌字人王绪王容（录自《考古》一九九二年第十一期）
№乾宁００４
【盖】
唐故鲁国郡唐公墓志
【志文】
唐故银青光禄大夫检校尚书右仆射前使持节常州诸军事守常州刺史兼御史大夫上柱国鲁国唐公墓志铭并序将仕郎前守汝州王城县　丞丁文撰公讳彦随，字守贞，其先鲁国人也。洎剪桐受封，世胄全德，在春秋末，有举名显，知人於司马，晋有彬，史载雄略，杲闻□庆，锺於令门。曾大父讳弁，义成军节度兵马使兼御史中丞，娶郑滑郡成氏；大父讳青，义成军节度押卫检校左散骑常侍，娶珑西李氏；烈考讳敬德，义成军节度押卫检校右散骑常侍，娶清河张氏；皆秉信谊以绍弓裘；南燕之人，望风景慕。公即先常侍之第二子。幼而不群，颇有直节，轻於财，富於义，爰抵皇州，累佐权贵。及职於淮海，准□名藩，英特岳立。公之在列，干济聿彰。景福元年七月廿八日，□衤失授□州军州事，未期年，大协民望。俄而奏正。公之为理，不让□□□□之时，颇驰借冠之誉，若以勇深摩垒，智掩换旗，历职军功，不可一一具。以乾宁三年七月廿一日以□围越，公授帅命，提兵赴援，涉历□露，□旦遘疾，奄至不幸，享年五十一。
赙赠之礼，寻见加等。呜呼！川不□停，日不可驻，古之常理，公之立事，备有歌谣，乃至身为郡侯，家□□邑，□为之不荣达矣。娶太原王氏县君，四德有闻，六亲咸睦，执公之丧，哀动邻里。公之长兄轸、爱弟佶表，尽居右职，悉先公早世。嗣子衙前兵马使令，小名归儿，娶颍川陈氏；次子令温，小名万儿，衙前兵马使，娶陇西李氏。次子令祥，小名柳僧，娶陇西李氏；次男谢僧；一女适□；孙男哥子，早承义训，况奉母仪，克昌令酞，以永厥世。□分众森罗，不离变化，能齐其物，奚足悲哉！有子有孙，实自余范。乾宁四年二月廿一日淮南扬州扬子县江宾乡颜村里。广狭得中，制□合度，礼也。文鲁郊贱子，声采无闻，将何亏才，以述君侯之□行。既承来命，不敢饰辞，讳为铭曰：
易标积善，载诞君侯，天资富义，神佐运筹。名焕巨屏，续懋雄州，人钦惠化，以至借留。厦未展，风烛俄至，海失云鹏，路抑骐骥邗水，屹屹蜀岗，千秋万岁，永固其藏。
（录自《隋唐五代墓志汇编》江苏山东卷第一册）
№乾宁００５
【盖】
失。
【志文】
唐故南阳郡韩府君墓志铭并序韩氏之姓，本自先周，文王次子，国封□□，因地赐姓，故以韩为氏焉。曾祖讳，祖讳倩，父讳遂，府君讳稹，即先公之第二子也。幼以儒业修其身，长以礼义立其节，文翰歌诗，琴酒内经外传无不洞达於襟怀。事父兄，居乡党，处六亲，训子弟，皆名继古贤，声超后代。故得受福无涯，香名有谕，享年七十。或有一日，谓诸院骨肉及子孙日：我生之足矣，不涉艰危，不经寒馁。因命酒与弟侄，歌欢过极，□中风气，枕席三朝，而掩然长逝，时乾宁三载正月十日也。夫人清河张氏。嗣子元裕、元约、元及、元佶、元礼、女十七娘等，皆号天扣地，荼裂五情，嬴瘵形容，减耗筋力。子弟五人，皆蒙仁训，各蕴贤能，元佶一人，幼从公官，每献忠勤，衣紫金，昂昂迥有冲天之势。今乃罄其家资，备以安厝。
今於乾宁四年丁巳岁十月癸卯朔七日己酉，厝於昌乐县西五里昌城乡□□里。其□东望乐邑，西瞻莽河，南眺郁龙之池，北望虎牙之冢。□□兆灵草瑞，可以居之久矣。遂刊石纪词，用光厥德。铭曰：
天纵奇人，贤德日新，孝行克著，礼乐能亲。何期运尽，旋归逝滨，哀号姻族，痛灌乡邻。呜呼岁改，卜兆斯□，□□姓字，万古千春。
（录自《隋唐五代墓志汇编》河南卷第一册）
№乾宁００６
【盖】
失。
【志文】
大唐易州上谷郡故罗府君墓志铭并序粤一气才分，覆载之恩爱著，三才既启，君父之道斯彰。逖听古风，其来久矣。长沙罗氏姓，本自颛顼末胤，因封罗国，为楚所并，遂以罗为氏焉。洎尧至唐，枝叶芳派，莫不璋朝野，柱石国邦，因远□祖从官魏燕，然子孙为上谷人矣。曾皇讳延新，字贡美，习晓武经，名立当代。皇祖讳秀，博古博今，好仁好义，勇谋超辈，效节从军。皇考讳亮，性气孤直，言行卓立，唯俭唯素，厚义厚恩，同古哲之守中，致今人之慕望。岂圆积善无徵，春秋六十有八，以乾宁四年孟夏月五日遘疾，＊於开化坊私第矣。夫人安定梁氏，柔姿不忒，令淑传闻，诚女同班氏之风，训男齐孟母之德。笄年契，谓茂松萝，不期匣剑光沉於夜泉，孤鸾耻对於明镜。一摧一噎，哭断山震。府君有嗣子五人：长曰元实，神气然，英姿迥异，於家和孝，在□宽仁，少怀明狱之才，长沐府君之用，皆凭直道，而作梯媒。清白既乃，推名军府，擢之上列。始自军城□制官，历授高阳军押衙兼衙前使，亻兼军等制官尔。次曰元景、元安、元袭，小曰元，并乃礼乐修身，承颜润色。新妇五人：长卢氏，次李氏、耿氏、李氏、小田氏，皆妇礼推邻，坤仪扇德。有孙四人：师琼、师诂、师礼、师严，并始学鲁书，即之鸿渐。孙女喜娘子，卫氏，箴□是功，女范皆听。小喜、三喜，才习女功。孝等自锺凶祸，糜溃六情，纵罔极而缠怀，恨生成之莫报。乃竭情励志，迁葬考灵。以先祖坟窄，遂取其年丁巳岁十一月壬申朔十九日庚寅，於郡城南约三里易县界燕城乡东陈管特窆新穴。其茔披溪水，背烟＊，爰依周礼而送终焉。是日吊花布野，奠酌联郊，哀歌吟而惨雾飞，需车动兮悲风起。仍虑年移灰律，海革桑田，乃刊贞珉，周彰永代云尔。铭曰：
地久天长兮物何以休？兔去乌来兮人可能留。府君令誉兮如山岌岌，孤魂玄夜兮似梦攸攸。嗣子哀恸兮血涂草变，白杨挂月兮万古千秋。
（录自《隋唐五代墓志汇编》河北卷第一册）

●光化
№光化００１
【盖】
刘公墓铭
【志文】
唐故魏博刘府君墓志铭并序府君讳会，远祖命氏彭城郡，高祖之后裔，冠裳朱紫，录在国章；义列忠良，存於史策。因官随仕，今为魏人也。曾祖讳；祖讳鲁；皇不仕。烈考讳朝，皇不仕。□府君即先君之第十一子也。性怀金石，志抱松筠，其德也五岳峥嵘，其器也三江渺。知礼乐之本，怀惠爱之心，乡川推有德之名，远近仰弘人之誉。何乃寒喧暂构，微疾潜生，求医不遇於秦公，访药难通於海岛。虽遍祈灵祠，响应终无，不幸去光化元年润十月廿六日，终於冠氏县再清乡吴村之私第，享年七十四。夫人张氏，恨泉台独往，鸾镜尘昏，涕泪空堂，昼而连夕。有子三人：孟曰神宽，仲曰神迁，季曰神遏；女二人，并适他氏。志孝皆行孝行，哀毁过人，泣血绝浆，义同柴闵。乃罄家励力，卜兆封坟，取光比二年十月二日葬於世□西百步，就先茔之礼也。伏恐年代深远，陵谷变移，乃命琐才，扬言贞石。词曰：
英贤府君，孝行立身，何随风烛，奄谢黄尘。哀哉嗣子，卜筮通神，安其茔门，永闭泉门。白杨作伴，夜月为邻，旌言片石，万古千春。
（录自《隋唐五代墓志汇编》江苏山东卷第一册）
№光化００２
【盖】
罐。
【志文】
唐故扶风郡马氏夫人墓铭并序明州慈溪县上林乡石仁里三渎保。维夫人姓马，扶风郡人也，享年六十三，十月生。夫人四德柔和，九仪克备，性同白玉，行比青莲，似镜无尘，如松凌汉。
夫人适琅琊王弘达为琴瑟。未尽契言，路隔泉关。而育一男二女。男曰仲琚。长女适凌郎，次女适陈郎，并高闻德望也。夫人去光化三年八月中忽染疾，百药不疗，至九月廿六日终於私第。当年十一月初一日御吉日葬於富乡湖内山北保。其坟甲向，永为万岁坟也。其墓地夫主王弘达去中和五年十月十三日於马氏堂弟马弁边买得当湖山北保内荒废桑园，永为墓田。东至湖，南至旧屋基，西至横古路及马甲冢科泥涂，东西直出至湖，北至湖及三叔冢。右四至内王自买得，并不关上下门户六亲之事。谨记。铭曰：
人世不坚，亦同风烛，窀穸万年，山河记录。
维光化三年岁次庚申十一月乙酉朔初一日乙酉王弘达墓记（录自《文物》一九八八年第十二期）

●天复
№天复００１
【盖】
　失。
【志文】
唐故彭城县太君刘氏墓志铭并序金紫光禄大夫检校工部尚书前守左羽林军将军知军事御史大夫上柱国史哲撰大君清门裔绪，华族芳枝，性禀端凝，袖假淑美。故徐州监军使、赐紫金鱼袋、彭城公敬和第二女也。幼承闺训，长有柔仪，对雪成诗，闻琴辨响。刘公常曰：吾择女婿，必俟其行高德厚，智远学赡，材可以□济，业可以经纶，抱素怀清，秉忠执正者。论之以太原郭公宣徽鸡坊使、朝散大夫、行内侍省内府局令、赐紫金鱼袋顺为全材，乃成亲也。太君至家，则克谐姻戚，能事姑姨，宛有贞规，自持雅范，敬奉流美，乃梁鸿冀缺之家风；训诫垂仁，立文叔孟宗之母教。
天资四德，冠於六亲。自太原公薨，至於身终而慈爱弥深，敬谕益整，能以妇道，高全母仪，始而有终，斯其是也。因染疾，医药无徵，享年七十有一，以天复元午五月五日薨於兴德府。以其年十月十二日，归葬於京兆府万年县灞城乡先茔，礼也。有子二人；长曰遵讠甫，内园副使、宣议郎、行内侍省奚官令同正、上柱国、踢紫金鱼袋；祥金重价，瑞玉奇姿，操比松皇，学穷侍礼，令望己芳□内署，嘉声□合於中枢，万里鹏程，九霄云路，伫期举异，更茂搏风。次曰遵诲，宣徵内库使，恭勤扈从功臣、银青光禄大夫、行右监门卫将军同正、上柱国；冲天逸羽，掷地雄才，历清禁之华司，上丹梯之峻绂，於迎游际，立扈从功，加以墨妙华精，冠今合古，伯英齐价，张芝比肩。可谓鹏鹗凌空，须摩云漠；便抚人用，终秉枢衡。而皆茹痛衔哀，兴言泣血，请为铭志，因以纪焉。铭曰：
贤德嘉偶，凤兆叶期，克全妇道，高乘母仪。进退尚礼，谦柔中规，才谕咏雪，敬甚齐眉。三从合古，一志无遗，四德皆备，六姻咸推。遽萦疾疹，不逾攻医，玉折堪叹，珠沉可悲。松标吉地，势择良时，千古年後，芳声不移。
（西安碑林藏石）
№天复００２
【盖】
阎君墓志
【志文】
唐故常山阎府君墓志铭并序夫孝者生存敬事，死礼葬终养，乐得合其原，岂乃神魂可指，嗣子标晨合。
君讳元素，其先常山人也。尧舜之苗裔，子孙兴焉。曾祖讳，祖讳王，考讳劝，厥以终毕，曾不记年，克就平原，神归泉壤，君性本纲柔，志咸温克，想平生之作政，为信行之作，因天不，营令谷仪，迁以光化二年二月十一日，终於天禄，春秋七十右七。夫人陇西李氏，邕容窈窕，素质凝姿，习曹氏之风闺，谢氏之则，日月遄促，早掩夜台。以乾宁二年四月四日永辞长夜，享龄六十有八。嗣子长曰君德，孝敬在心，与朋友交，恨自号天，痛心罔极。新妇刘氏，於家尽节，妇道无亏，寝疚终旬，瑞药无徵，人乃去兮，追想难期，以天复二年六月二日没於华室，享年五十有二。次子君用、君太、君收。家门余庆，不积祸来，落以时，春秋无改。嗣孙行殷，为人忄堇恪，荣示六姻，趋贵户庭，苗善千叶，自叹哀吟，伤列五情。顷者共父同议大礼，崇营竭力家资，永为文也。以天复二年八月廿三日，於平遥县东北廿五里桑冀村东北二里之原新茔，礼也。其地东看丽水，西托平原，南占玉案，却倚龙岗。犹恐田成碧海，水变沧山，故勒石为铭，用彰不朽。
词曰：
令性真容去何速，厌匿扶桑离五浴，吁嗟儿女断肠声，可惜英灵掩泉谷。其一。神向江波何早汛，鬼兮逃没绝追寻，子孙千载恒为主，万代苗荣松柏林。其三。幽冥悄悄，魂魄宁宁，神归泉壤，再睹无期。愁云佯，月吊孤茔，烟霞郁茂，遍满交并。
（录自《隋唐五代墓志汇编》山西卷第一册）

●天
№天００１
【盖】
故唐山阳郡巩氏墓志
【志文】
故山阳县君巩氏夫人墓志摄徐州录事参军将仕郎前守潞州长子县令郑仁光撰夫人其先讳朔，仕于晋，列於春秋，为上大夫，恢赞霸业，有功於国，因封巩邑之田，遂以氏焉。汉魏已降，洎乎周隋，青紫交映，以其多而不序也。曾祖讳明玉，不仕；高祖讳文悦，仕至左神策军押衙、检校太子宾客、守荣王府司马；世祖讳德方，仕至内飞记押衙、检校国子祭酒兼殿中侍御史。夫人即家之季女也。聘弘农公十五载矣。公任曹州牧，检校左仆射。其夫人寝疾，以至大祸，时幼女七岁，有弟三人，孀姒一人，同赴於丧。夫人礼淑二仪，德全百行，处家以慈惠，适户以和柔，荣分於九戚之间，誉满于四方之内。本期鸾陪乐镜，凤对邴茵，松椿自固其遐年，霜雪无侵於贞操。岂谓琼伤沉滓，倏然之义断蘼芜；花坠飚风，邈尔之魂游仙阙。呜呼！亲爱茹叹，行路增伤，一时之哀，何所及也？属未偶良便，权殡於堂。后公正任曹州刺史加司空，迁牧齐州，又迁镇徐州节度使、检校司徒。以天元年岁次甲子九月壬戌朔十二日癸酉巳时，榇归圃田大茔，所备嘉羞飨祭之盛，不可具陈。奉命以绝其祀，焕奇杰之大义，烛幽阴之至灵，福我公匡济良规，以刻石不朽之志也。赞曰：
寒玉无瑕，贞松有节，懿光后代，名超前哲。六亲咸赖，百祚惟昌，既刊坚石，永播余庆。
（录自《隋唐五代墓志汇编》河南卷第一册）
№天００２
【盖】
　失。
【志文】
唐金紫光禄大检校司空使持节黄州诸军事黄州刺史上柱国乐安县开国男食邑三百户孙彦思墓志并序将仕郎前守黄州武昌县主簿张简如撰公其姬姓也，与周同祖，是吴主权十九代孙矣。爰从国祚数穷，宗枝星散，或游宫路，或隐山□，迄至周隋，家於京洛，降及唐代，因避安史之乱，族寓合肥，其於家风世德，令问芳猷，拥朱轩、服紫艾者，不可胜纪。曾祖俦，皇承奉郎、舒州宿松县令；祖涟，皇登仕郎、襄阳县令；考乃任，将仕郎，温州司马，公即姑子郡冯氏之生也；弱冠中婚於太原郡王氏县君。窃以县君□工妇礼，玉洁兰薰，雍睦丝萝，唱随琴瑟，三从备著，已膺封邑之荣；四德具闻，早显肥家之誉。公幼寻经典，长值干戈，四海多艰，中原无主，是以捐文习武，许国忘家，自始及终，从□至□，拥骁锐数千之众，匡淮海三十余年。本自貂蝉，升於曳履；寻从仆射，便拜司空。亦曾扫妖孽於句水之滨；亦曾讨烟尘於青河之□，凡为徵发，莫匪身先。七纵七擒，皆凭豹略；成□□□，监著麟台。天癸酉岁，窃值湘潭，忽兴寇盗，黄宁偶失於防守，乌合遂纵於奔冲。□空，乡闾略尽。王庭选公为黄州制置使分忧志＊，来国心专，版筑城池，兴修廨厮署，招安户□，劝课农业，甲戌岁，承昭皇御札，就拜当州刺史。乙亥岁，又承制加乐安县开国男，食邑三百户。本谓福海长深，寿山永峻，岂料悬弓露影，斗蚁闻声，潜为疾疹之端，便作沉疴之苦。非不寻方肘後，求疗秦中，其奈二竖纵横，难为面传，三彭勇跃，不受筋悬。於天丙子岁五月十三日，薨於公署，其年五十有二。比谓泰山峻而难崩，何朗蟾桂圆而易缺。秦云断处，叫天路以宁迥，楚水分时，泣夜泉而安及。有子一人曰智荣，年二十有三；孩孙一人，曰惠儿，十六岁；婴孙二人，长曰态儿，年四岁；次曰通儿，年二岁。比恒山之四鸟，永诀难胜；似巴峡之孤猿，长号不绝。县君以齐眉义重，结情深，剑恨龙分，琴悲鹤去，莫不抱棺气咽，抚臆心□。□傍□封，岂睹平生之日；悲临逝水，唯伤永别之魂。今则选以良辰，卜其宅兆，需车不驻，长辞□路之间；蒿里将临，永闸泉扃之下。
当年十月廿七日，葬於润州丹涂县信义乡石门村石门里茔地，用钱贯文，於处买得。其地之广也，东西五十五步，南北四十百步，以为□域之所矣。嗟乎！历阳地陷，己作平湖；辽海波乾，终为古□。不刊□公之石，何记王果之崖。□□忝词人，窃叨属□，五言是业，四字非攻，蒙命微才，得陈备述。铭曰：
渺觌前言，深穷茂族，周代分枝，吴朝建国。虎踞石头，龙分鼎足，地响金声，窗明雪烛。文武相参，冠冕相续，唯公室堂，官崇行笃。光继前从，不隳往躅，或绾兵权或为郡牧。谋深韩白，政比龚黄，亦心奉国，苦节勤王。修兴廨署，版筑城墙，悬鱼誉远，去兽名彰。志怀恭俭，节守温良，凡为举措，尽体规章。
年虽知命，发来曾霜，人无金石，寿有短长。忌鸺兴词，疑弓得瘵，二竖生□，三貅貉，何佛不求，何神不拜，颜子命终，宣尼梦怪。至药无徵，名医不差，泰山其颓，梁木其壤。风烛难停，夕阳倏迈，身殁幽冥，魂归上界。已抛世路，将奄泉台，三月而葬，三年而哀。抱棺气绝，抚□心摧，长归幽壤，永葬琼环。丹前去，阴风后催，鱼灯虽照，泉扃不开。一灵已往，万古□□，今生□□，□□□□。
（录自《隋唐五代墓志汇编》江苏山东卷第一册）
残志
№残志００１
【盖】
无。
【志文】
砖刻。
大唐雍州万年县崇道乡德里故云门尉前陈州太康县丞赵行之墓铭。
（西安碑林藏石）
№残志００２
【盖】
唐故李君墓志之铭
【志文】
唐故李府君墓志铭并序分宗魏郡，因官届此。君讳章，字绮，潞州上党人也。祖贤，隋任京都御史；祖寿，齐任潞州司马；父任和州司户。惟君夙禀□□，体殷山岳，奇才溢调，烈封爵於五侯；志等松筠，岁塞于七纬。首夫人博陵崔，仲夫人郭，太原英彦之俊，季夫人刘，汉代无双，并姿逾掷果，窈窕倾城，君禀五常之气，即缠声伯人之疴，屡延秦医，莫救晋侯之疫。其龄八十有二，殄於家庭。哀子继宗，昊天罔极，奉报之情，将归宅兆，忽□之岁，孤月二旬，合葬於潞州城西北一十五里平原，礼也。东瞻漳水，西眺龙陂，南望羊头，北视雁岭，故勒丰碑，乃为铭曰：
万代无双，千龄罕匹，舜息之月，如来人□。终身泣血，哀恸难载，泉扃一闭，灰粉为期。
（录自《隋唐五代墓志汇编》山西卷第一册）
№残志００３
【盖】
大唐故亡宫九品志铭
【志文】
太极□坊九品亡宫志铭并序亡宫九品者，盖六官有女职也。嫔柔无闻而可称，闲和以礼而为度。凡登品命，例赏恭勤。则知选自良家，人事禁掖。以某月日遘疾奄逝，享载若干。其载五月九日葬於亡宫茔，礼也。後庭芳树，一花落而可伤；前路黄尘，孤魂去而足叹。铭曰：
素以闲□，□□□□，宫闱如何？星厌忽谢。美辉生既□□□何道辞长门之孤月，闭幽埏之□□兮悲兮，彼坟垒垒而何晚何早？（录自《隋唐五代墓志汇编》陕西卷第四册）
№残志００４
【盖】
　失。
【志文】
沙弥尼清真塔铭并序大安国寺沙门季良撰兼书勤策尼者，扶风马公左武卫中侯顺之季女，大招福寺郯法师之犹子子也。幼而聪慧，性善管弦，耳所一闻，心便默记。仁贤温克，尤重释门。父母违而嫁之，遂适陇西李氏，宿卫荣之贵妻。自入夫门，便为孝妇，虽居俗礼，常乐真乘。每持金刚经，无于日，迨十许稔。不意染绵＊之疾，药物不救，委卧匡床，由是（下残）心舍俗从道，契宿（下残）
（录自《隋唐五代墓志汇编》北京卷第一册）　
№残志００５
【盖】
夫。
【志文】
唐故高府君墓志铭君讳难，字玄，宋都陈留郡人也。原夫旋□纪地，派□水以□□；琼峤干天，郁轩台而□极。其后英间秀，联冕聊晖，□蔼缃图，可略言也。祖信，青州刺史；父娄，雍州蓝田郡守正；誉标时彦，政□修□，镇雅俗於当年，绢令绩于千古。惟□器宇证兰宫□峻峙，逸韵飚举，灵襟月上。绮纨之岁，□奋羊而预玄；□□之年，引家禽而□客。翔鸾婉翰，□六艺□□霄；□月张弦，贯两苍于鸣镝。
□戈收野投州□门大□之中，擢□朝请大夫之职，□□锦□□□□□□□□□尉之□□□□□□□□□□□□园室□□庭□莲丰而不□□□□□□□□□吾里私第。夫人杜氏，京兆人也。□□□□□□图贞妇德□宣母□□□□华就养攀□□□□□□□沦晖於永□。春秋七十有一，□□□□□□月十二日卒。以其年十月□日，□合葬於洛阳城北邙山平乐乡之原，礼也。於□！雾古松门，云愁六路，荒野凄而垄日沉，幽埏□而穷烟暮。勒贞芳於翠琬，庶腾声于有□。□□：
昌绪蝉□，洪源□□，□者之□，□□车籍。论道经邦，重□叠迹，功勒彝鼎，声昭金石。□□□□，松椟森沉，蒿歌□断，□□□今。山幽月落，野□□深，千秋万岁，永懋徽音。
（镇江博物馆藏石　据拓本录文）
№残志００６
【盖】
唐故河东杨府君墓铭
【志文】
唐故坊州中部县令柳府君夫人河东薛氏公墓志铭并序进贡进士王筹撰公讳耸字本立，其先河东人也。公曾祖讳崇楦，官至房州刺史。公之大父讳琬，官至同州朝邑县令。公之列考讳□□至州永寿县令。公源流溟渤，权干□森，孝著宗族，仁枝交执，诚信贯於隐微，礼范偕於勤息。君子以为至矣。公始以门荫补太庙齐郎，释褐为茂州仁寿县丞，历任四命，至坊州中县邑大夫。以原德茂能，政攸百里，抚俗易化，讴美童艾，皆谓天赐眉寿，爵於荣列。呜呼！惜哉！景命不□，六十有三，岁在癸巳八月己酉之辰居闲大谢於坊州观俗里。识者闻而痛之。宜矣。嗣子宗本等以明年五月己酉之辰卜於县珍藏乡先茔，礼也。
夫人同郡薛氏，绵州刺史、赠礼部尚书光之孙，银青光禄大夫、州刺史、卫尉卿冫合之女，贤淑贞慎，婉而有程，光备女德，贻训妇道，九族以睦，夫党以和，善弘而庆锺，胤系昌炽。宜哉！阴骘冥昧，流祸遄及。春秋五十有七，岁终於永乐乡朱牛里之别业。洎孝子本等以年月不良，未毕情礼事，权厝于田园之所。俾先灵南北之离，邈经三十矣。况玄堂埏隧，地不善焉，神理匪宁，不福遗嗣。季孟之生，宜然凌替。小子堇减耗家产，兴营大事，启邦甸之先茔，据山阿大，美土佳城，礼宜迁合。即以今年岁在丁卯十一月朔四日丙辰奄圹，礼终台。至孝申本等孝友生知，迫感前训，哀毁过礼，号呼＊天。以亟从昔游敦尤重，俾摭其实。小子薛宗之出，承诣兄命，泫然追纪。其铭曰：
铭公之德，其德维光。仁■端洁，家国纪纲。夫人贞贤，□之有皇。宗族既睦，行枝载芳。命也罔测，夭夭令德。哀哀良嗣，横□亲识。万乎斯年，嘉猷不息。
（录自《隋唐五代墓志汇编》陕西卷第四册）
№残志００７
【盖】
失。
【志文】
下半部残缺。
唐故军器使内寺伯赐紫（下残）郡夫人王氏墓志铭并序银青光禄大夫检校太子（下残）
夫举族称官，盖制作之常意，况（下残）众矣。斯皆增晖图谋，称望天下，（下残）繁词，故略而不书也。夫人襄阳（下残）慎，叶窈窕之风规，纂组女工（下残）川禄氏，数奇不耦。夫人禄氏（下残）罢日，粢祀之职，礼不可亏，洁（下残）理，咏鸡鸣以求肾，慕王氏弈（下残）移天配德，克崇妇道，懿绩可（下残）自汉南更命荆门，岁满人（下残）老原乖军器常侍寻卧疾（下残）动循法则，不尚繁华，言必洽（下残）宜家。其仁贤体度，盖为外戚（下残）
（录自《隋唐五代墓志汇编》北京卷第二册）
№残志００８
【盖】
夫。
【志文】
　仅存左下部。
（上残）其容淑（下残）服勤母仪，恭（下残）子保宜夫家。厥夫上柱国渔阳田仁德之孙，上（下残）操之长子。克生令嗣。长子曰神功，才兼文武，位至（下残）左骁卫将军。次子曰休立，□州达隽府别将。并痛（下残）忧听天之暮齿，攀号冈极，顾复长悲，越以二年（下残）一月八日卜其宅兆於蓟城四南廿里正礼乡南胡（下残）礼也。呜呼哀哉！恐天长地久，音尘寂寥，敬（下残）曰：
（上残）氏阳雍仙兮裔孙子，作嘉媛兮田居士，翼振（下残）净行兮冀延祉，那短龄兮忽云已，归重壤兮（下残）兮表荒杞，木千秋兮长没齿，嗟世路兮皆若（下残）感行李。
（录自《隋唐五代墓志汇编》北京卷第二册）
№残志００９
【盖】
阙。
【志文】
大唐故正议大夫行内侍上柱国梁府君墓志铭并序君讳保定，字保定，安定人也。粤若□□□历□关立侯惟君之先（下缺）以德登用，光映图史□焉表其□□□朱绂□章□电灿霞（下缺）晖荣亦甚矣。高祖、祖、父思壮□成令，或出或处，英声并驰。必以穆（下缺）义为城郭，信让□□□。公幼而□异，长则有成，□深经书□藉忠（下缺）孝闺门□□□＊待□夫唯西南□□寇□□□□□□丧类（下缺）必道合于□□□□明君利攸往□□□□□□□佳□从事（下缺）□正臣节惟□天子省是□之□□四□□恩□五十四（下缺）丁太夫人忧□□逾礼见者（下残泐）　　　　　号思□于任所□改时□有（下残泐）
也则知忠良奉□当然孝子之家□□□□□□□良（下缺）
光矣侯其□而公（下残泐）
□学而成□□□□□门人之（下残泐）
子斯人而有□行□□不□□善□□间十七生（下缺）
终于河南府榆林里第，春秋六十有一。主（下缺）有（下残泐）
月十七日□窆于长安城西□□□原。（下缺）
之悲远□梁岩（下残泐）
□荣寿之（下残泐）
□□之谢（下残泐）
之报无□□□□之□刊（下缺）
倬天生兮年月夫（下缺）
□□哀哀孝子泣（下缺）
□闻山乌。（下缺）
（录自《隋唐五代墓志汇编》陕西卷第四册）
№残志０１０
【盖】
大唐故吴府君墓志铭
【志文】
此志严重残泐，仅存首题及边缘个别字样，故仅首题备考。
唐故宁□□□□行□都□□副将节□督庆州诸军事行庆州刺史兼押蕃落使四镇兵马使兼御史中丞□乐郡王吴府君墓志铭并序乡贡进士翟存古撰公讳令俊，其先安定鹑觚人也（以下残泐）
（录自《隋唐五代墓志汇编》陕西卷第四册）
№残志０１１
【盖】
失。
【志文】
（上泐）栎阳县尉袭■国公李景裕撰（下泐）一月廿日前京兆府栎阳县尉袭＊国公陇西李景裕妻王氏□□□于上都安邑里之私舍，享年廿六。李氏先茔□渑池县，俱以日时，未叶归。取其年六月廿九日，葬於万年县洪固乡凤栖原，从权礼也。其夫孺涕抑哀，书石识事於墓云。夫人讳循，字柔之，其先太原人。太尉中书令忠烈公讳武后之曾孙，司徒平章事景襄公讳上真之孙，仆射赠侍中恃中讳承宗之女，司空赠司徒讳承元之侄。蝉联奕叶，传芳继美，持双旌者四世，乘朱轮者百人。荣曜当时，辉映前古。□太史氏备之，此固阙而不书。其夫即夫人姑之子也。太师平章事康武公讳抱真之曾孙，右领军大将军＊国公讳缄之孙，州司马殿□御史讳承鼎之子。当建中之年，朱滔勃乱幽蓟，贼Г□发于咸秦。时忠烈公秉钺常山，康武公拥旄上党，犄角相应，封圻接连，俱励尽萃之□，同成戡靖之业。铭动竹帛，垂□不朽矣。后景襄公以爱女于司马，修旧好也。爰及司空，以犹之子念，又归夫人于李生。姻不失其亲也。呜呼！夫人自嫁及夭，未二十月，非至伤□痛，则曷以书夭？夫人幼而聪惠，长温和，德茂兰间薰，仪标玉立。在家必□仁孝，既嫁已彰令淑。妇道固自天知，女工不待师受。至于正家事，肃闺闱，勤谨以睦，六姻柔明，以主中馈，徵之当代，罕得其俦。于戏！夫人诞公侯之门，媲丞相之嗣，宜享福寿，以保余家。岂谓日月如流，青春遽歇。
格言有曰：大道无亲，唯与善人。而今反是。其天也？取其不天也？□仰悲□塞，言不成文。铭曰：
□□心□兮芳兰罢薰，逝水东流兮双剑俄分。福善祸淫兮道其何□，泪尽继血兮天不复云。已矣哉，陵谷虽变兮永永斯文。
（录自《隋唐五代墓志汇编》陕西卷第四册）

